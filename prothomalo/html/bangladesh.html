
<html>
    <head>
    <meta charset="UTF-8">
    <title>Prothom Alo Link Scraping</title>
    </head>
    <body>
        <h2>Bangladesh</h2>
<ol><li><a href='https://www.prothomalo.com/bangladesh/article/1573780/%E0%A6%B9%E0%A6%BE%E0%A6%87%E0%A6%95%E0%A7%8B%E0%A6%B0%E0%A7%8D%E0%A6%9F-%E0%A6%AE%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%9A%E0%A7%81%E0%A6%B0%E0%A6%BF-%E0%A6%97%E0%A7%8D%E0%A6%B0%E0%A7%87%E0%A6%AA%E0%A7%8D%E0%A6%A4%E0%A6%BE%E0%A6%B0-%E0%A6%9A%E0%A6%BE%E0%A6%B0%E0%A6%9C%E0%A6%A8-%E0%A6%86%E0%A6%A8%E0%A6%B8%E0%A6%BE%E0%A6%B0-%E0%A6%B8%E0%A6%A6%E0%A6%B8%E0%A7%8D%E0%A6%AF' target='_blank' >হাইকোর্ট মাজারে চুরি: গ্রেপ্তার চারজন আনসার সদস্য নন</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/986a0b6b9fd842de643e0ce6a1a15ae8-5c34c84e4e9f7.jpg?jadewits_media_id=1408241"><p>

হাইকোর্ট মাজারের সিন্দুকের তালা ভেঙে দান করা টাকা চুরির ঘটনার মামলায় গ্রেপ্তার চার ব্যক্তি আনসার সদস্য নয়। ৭ জানুয়ারি প্রথম আলো অনলাইনে প্রকাশিত ‘হাইকোর্ট মাজারে চুরি: চার আনসার সদস্য রিমান্ডে’ শিরোনামে প্রকাশিত প্রতিবেদনের প্রতিবাদ জানিয়েছে বাংলাদেশ আনসার ও গ্রাম প্রতিরক্ষা বাহিনী।




জেলা আনসার ও ভিডিপি কার্যালয়ের উপ পরিচালক ও জেলা কমান্ড্যান্টের সই করা প্রতিবাদপত্রে বলা হয়েছে, ‘প্রকাশিত সংবাদে উল্লেখ করা হয়েছে যে, হাইকোর্ট মাজারের সিন্দুকের তালা ভেঙে দান করা টাকা চুরির ঘটনায় চার আনসার সদস্যকে রিমান্ডে নিয়েছে পুলিশ। প্রকৃতপক্ষে জেলা আনসার ও ভিডিপি কার্যালয়, ঢাকার পক্ষ হতে তদন্তে জানা যায়, উল্লিখিত চারজন বাংলাদেশ আনসার ও গ্রাম প্রতিরক্ষা বাহিনীর সদস্য নয়। তারা সিকিউরিটি গার্ড হিসেবে হাইকোর্ট মাজারে কর্মরত ছিলেন। প্রকাশিত সংবাদটি বাংলাদেশ আনসার ও গ্রাম প্রতিরক্ষা বাহিনীর ভাবমূর্তি ও মান মর্যাদা ক্ষুণ্ন করেছে।’




প্রতিবেদকের বক্তব্য: হাইকোর্ট মাজারের সিন্দুকের তালা ভেঙে দান করা টাকা চুরির ঘটনার মামলায় চারজনকে গ্রেপ্তার করা হয়। এঁদের মধ্যে আলাউদ্দিনকে (২৬) গ্রেপ্তার করে ৭ জানুয়ারি ঢাকার মুখ্য মহানগর হাকিম আদালতে হাজির করে শাহবাগ থানা-পুলিশ। এ ছাড়া একই মামলায় গত ৪ জানুয়ারি গ্রেপ্তার করে শাহাজান মিয়া (৫২), আবদুর রাজ্জাক (৪৫) ও মোতালেব হোসেনকে (৪৫) ঢাকার আদালতে হাজির করা হয়। গ্রেপ্তার চার ব্যক্তি এখন কারাগারে আছেন।




গত ২২ ডিসেম্বর দিবাগত রাতে হাইকোর্ট মাজারের সিলগালা করা তালা ভেঙে সিন্দুক থেকে বিভিন্ন বৈদেশিক মুদ্রাসহ ৪৯ লাখ ৫ হাজার ৫৫৭ টাকা চুরির ঘটনায় শাহবাগ থানায় ২৩ ডিসেম্বর মামলা হয়। মামলার এজাহারে শাহজাহানকে আনসার কমান্ডার, মোতালেবকে আনসার উল্লেখ করা হয়।




প্রথম আলো অনলাইনে প্রকাশিত সংবাদে মামলার এজহারে থাকা তথ্য উল্লেখ করা করেছে।


</p><li><a href='https://www.prothomalo.com/bangladesh/article/1573778/%E0%A6%AC%E0%A6%99%E0%A7%8D%E0%A6%97%E0%A6%AC%E0%A6%A8%E0%A7%8D%E0%A6%A7%E0%A7%81%E0%A6%B0-%E0%A6%9C%E0%A6%A8%E0%A7%8D%E0%A6%AE%E0%A6%B6%E0%A6%A4%E0%A6%AC%E0%A6%BE%E0%A6%B0%E0%A7%8D%E0%A6%B7%E0%A6%BF%E0%A6%95%E0%A7%80%E0%A6%A4%E0%A7%87-%E0%A6%AC%E0%A6%BF%E0%A6%B6%E0%A7%87%E0%A6%B7-%E0%A6%95%E0%A6%B0%E0%A7%8D%E0%A6%AE%E0%A6%AA%E0%A6%B0%E0%A6%BF%E0%A6%95%E0%A6%B2%E0%A7%8D%E0%A6%AA%E0%A6%A8%E0%A6%BE' target='_blank' >বঙ্গবন্ধুর জন্মশতবার্ষিকীতে বিশেষ কর্মপরিকল্পনা, জানালেন সংস্কৃতি প্রতিমন্ত্রী</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/ee457e449168f1748875de7b0e22a0af-5c34c45f01d7b.jpg?jadewits_media_id=1408238"><p>

সংস্কৃতিবিষয়ক মন্ত্রণালয়কে শ্রেষ্ঠ মন্ত্রণালয়ে পরিণত করতে চান নবনিযুক্ত সংস্কৃতিবিষয়ক প্রতিমন্ত্রী কে এম খালিদ। এ লক্ষ্যে মন্ত্রণালয়ের কাজের অগ্রাধিকার তালিকা করে দ্রুততার সঙ্গে সেগুলো সম্পন্ন করবেন তিনি।




আজ মঙ্গলবার দুপুরে সংস্কৃতিবিষয়ক মন্ত্রণালয়ের সভাকক্ষে সচিবালয়ে প্রথম কর্মদিবসে মন্ত্রণালয়ের কর্মকর্তা-কর্মচারীদের পক্ষ থেকে অভিনন্দন জ্ঞাপন ও মন্ত্রণালয়ের কার্যক্রম সম্পর্কে অবহিতকরণ অনুষ্ঠানে এসব কথা বলেন প্রতিমন্ত্রী। এ সময় তিনি বলেন, আমাদের সামনে দুটি গুরুত্বপূর্ণ বর্ষ রয়েছে। একটি হলো বঙ্গবন্ধু শেখ মুজিবুর রহমানের জন্মশতবার্ষিকী পালন ও অপরটি হলো মহান স্বাধীনতার সুবর্ণজয়ন্তী উদ্‌যাপন। এ উপলক্ষে সংস্কৃতিবিষয়ক মন্ত্রণালয়ের পক্ষ থেকে বিশেষ কর্মপরিকল্পনা প্রণয়ন করা হবে।




কে এম খালিদ বলেন, ‘জাতির জনকের নেতৃত্বে এ দেশ স্বাধীন হয়েছিল বলেই আজ আমরা স্বাবলম্বী হয়েছি, বিভিন্ন সুযোগ-সুবিধা ভোগ করছি। তাঁরই সুযোগ্য কন্যা প্রধানমন্ত্রী শেখ হাসিনার দূরদর্শী ও বিচক্ষণ নেতৃত্বে বিগত ১০ বছরে আমরা উন্নয়নের মহাসড়কে প্রবেশ করেছি। এ ধারা অব্যাহত রাখা ও চলমান কার্যক্রম এগিয়ে নেওয়ার লক্ষ্যে প্রধানমন্ত্রী আস্থা রেখে আমার ওপর এ মহান দায়িত্ব অর্পণ করেছেন। আমি সততা ও নিষ্ঠার সঙ্গে আমার ওপর অর্পিত দায়িত্ব পালন করতে চাই।’




কর্মকর্তা-কর্মচারীদের উদ্দেশে প্রতিমন্ত্রী কে এম খালিদ বলেন, ‘আর্থিক স্বচ্ছতা ও সততার সঙ্গে দায়িত্ব পালন করুন। সমাজের ইতিবাচক দিকগুলো তুলে ধরুন। এমন কিছু করবেন না যাতে জনগণের মাঝে বিভ্রান্তি সৃষ্টি হয়।’




অনুষ্ঠানে সংস্কৃতিবিষয়ক মন্ত্রণালয়ের সচিবের রুটিন দায়িত্বে নিয়োজিত অতিরিক্ত সচিব রোকসানা মালেক, অতিরিক্ত সচিব মো. নিজাম উদ্দিন, মো. আব্দুল মান্নান ইলিয়াস, প্রত্নতত্ত্ব অধিদপ্তরের মহাপরিচালক (অতিরিক্ত সচিব) মো. আলতাফ হোসেন, বাংলা একাডেমির মহাপরিচালক হাবিবুল্লাহ সিরাজী, বাংলাদেশ লোক ও কারুশিল্প ফাউন্ডেশনের পরিচালক কবি রবীন্দ্র গোপসহ মন্ত্রণালয়ের কর্মকর্তা-কর্মচারী এবং অধীনস্থ দপ্তর-সংস্থার প্রধানেরা উপস্থিত ছিলেন।


</p><li><a href='https://www.prothomalo.com/bangladesh/article/1573772/%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6%E0%A6%BF-%E0%A6%AA%E0%A6%BE%E0%A6%B8%E0%A6%AA%E0%A7%8B%E0%A6%B0%E0%A7%8D%E0%A6%9F%E0%A6%A7%E0%A6%BE%E0%A6%B0%E0%A7%80-%E0%A6%B0%E0%A7%8B%E0%A6%B9%E0%A6%BF%E0%A6%99%E0%A7%8D%E0%A6%97%E0%A6%BE%E0%A6%B0%E0%A6%BE-%E0%A6%B8%E0%A7%8C%E0%A6%A6%E0%A6%BF-%E0%A6%A5%E0%A7%87%E0%A6%95%E0%A7%87-%E0%A6%A2%E0%A6%BE%E0%A6%95%E0%A6%BE%E0%A7%9F' target='_blank' >বাংলাদেশি পাসপোর্টধারী রোহিঙ্গারা সৌদি থেকে ঢাকায়!</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/4e1aba68614af0257a6accd47e41635e-5c34a9f4801e9.jpg?jadewits_media_id=1408227"><p>

সৌদি সরকার সে দেশ থেকে ১৩ জন বাংলাদেশি পাসপোর্টধারী রোহিঙ্গাকে ঢাকায় পাঠিয়ে দিয়েছে। সোমবার দিবাগত রাত আড়াইটার দিকে দলটি হজরত শাহজালাল আন্তর্জাতিক বিমানবন্দরে পৌঁছায়। গতকাল মঙ্গলবার দিনভর জিজ্ঞাসাবাদকরা হয়েছে। এখন তাদের বিমানবন্দর থানায় হস্তান্তরকরার প্রস্তুতি চলছে।




পুলিশ সদর দপ্তরেরসহকারী মহাপরিদর্শক (মিডিয়া) সোহেলরানা প্রথম আলোকে বলেন, সৌদি আরব থেকে ফিরে আসা ওই ১৩ ব্যক্তি প্রাথমিক জিজ্ঞাসাবাদে জানিয়েছে তারা মিয়ানমারের নাগরিক। বাংলাদেশিপাসপোর্ট নিয়ে সৌদি আরব গিয়েছিল। অবৈধভাবে পাসপোর্ট করা ও আইন না মানার কারণে তাদের বিরুদ্ধে আইনি ব্যবস্থা গ্রহণ করা হবে।




নাম প্রকাশে অনিচ্ছুক পুলিশ সদর দপ্তরেরঅপর একটি দায়িত্বশীল সূত্র বলেছে, বাংলাদেশিপাসপোর্টধারী ওই রোহিঙ্গা নাগরিকেরা শুধু কক্সবাজার বা চট্টগ্রাম নয়, দেশের উত্তরাঞ্চলীয় কয়েকটি জেলার স্থায়ী বাসিন্দা পরিচয়েও পাসপোর্ট করেছেন। পাসপোর্ট করতে জাতীয় পরিচয়পত্র প্রয়োজন এবং অনুমোদনের আগে পুলিশ পাসপোর্ট পেতে ইচ্ছুক ব্যক্তিদের সব তথ্য যাচাই-বাছাই করে থাকে। কাদের সহযোগিতায় রোহিঙ্গারা বাংলাদেশি পাসপোর্ট পেলেন, তা খতিয়ে দেখছে পুলিশ। পুরো প্রক্রিয়ার সঙ্গে আরও যারাজড়িত তাদের শনাক্ত করে শাস্তির আওতায় আনার চেষ্টা চলছে।




যে ১৩ জন গতকাল ঢাকায় এসে পৌঁছান তাঁদের সবাই পুরুষ। তাঁদের নাম ওমর ফারুক, মোসালিম, মোআরিফ, আবদুল মজিদ, খাজা মাঈনুদ্দীন, হাসিবুররহমান, নাজিম বিল্লাহ, জামাল হোসেন, শামসুলআলম, আমানউল্লাহ, বকুল, মিজানুর রহমান ও মোমিয়া। তাঁরা নিজেদের চট্টগ্রাম, কক্সবাজার, কুমিল্লা, বগুড়া, জয়পপুরহাট, পাবনা, ঝিনাইদহ, মাদারীপুরেরবাসিন্দা হিসেবেঘোষণা দিয়ে পাসপোর্ট করেছে। তাদের প্রত্যেকেই ওমরাহবা হজের জন্য তিন মাসেরভিসা নিয়েছিলেন। নির্দিষ্ট সময় পরও দেশে ফিরে না যাওয়ায় সৌদি পুলিশের হাতে গ্রেপ্তার হন এবং জেদ্দার সুমাইসিকারাগারে ছিলেন।




গত ৬ জানুয়ারি মিডল ইস্ট আই অনলাইন সৌদি আরব থেকে বাংলাদেশি পাসপোর্টধারী রোহিঙ্গাদের ঢাকায় পাঠানো হচ্ছে এমন একটি খবর প্রকাশ করে। ফেরত পাঠানোর আগে রোহিঙ্গা নাগরিকেরা গোপনে ভিডিও ও অডিও রেকর্ড করেন এবং সংবাদমাধ্যমের সঙ্গে শেয়ার করেন। সেখানে একজন ব্যক্তিকে বলতে শোনা যায়, তিনি পাঁচ/ছয় বছর ধরে সৌদি আরবে এবং তাঁকে বাংলাদেশে পাঠানো হচ্ছে। প্রত্যাবাসনের আগে তাঁদের হাতে হাতকড়া ছিল। অপর এক ব্যক্তি একটি অডিও ক্লিপে উল্লেখ করেন, তিনি রোহিঙ্গা-বাংলাদেশি নন। তারপরও তাঁকে এমন একটি দেশে পাঠানো হচ্ছে যেটি তাঁরদেশ নয়। প্রত্যাবাসনের আগে রাত ১২ টার দিকে হঠাৎ কারা কর্তৃপক্ষ এসে তাঁদের গোছগাছ করে নিতে বলেন।




যে ১৩ জন ফিরে এসেছেন তাঁদের খাওয়া-দাওয়ার ব্যবস্থা করেছে বিমানবন্দরের প্রবাসী কল্যাণ ডেস্ক। প্রবাসী কল্যাণ মন্ত্রণালয় সূত্র জানিয়েছে, তাদের কারও কাছেই চুক্তিপত্র নেই। তারা সাময়িক ভিসা নিয়ে সৌদি আরবে গিয়ে অবৈধ হয়ে যায়। অপর একটি সূত্র জানায়, ফিরে আসা রোহিঙ্গাদের একজনের চট্টগ্রাম শহরে বাড়ি রয়েছে। সাধারণত তাঁরা কক্সবাজার বা চট্টগ্রামের আঞ্চলিক ভাষায় কথা বললেও, এই রোহিঙ্গারা বেশ ভালোবাংলায় কথা বলেন। বাংলাদেশিদের সঙ্গে চেহারার মিল থাকায় তাঁদের আলাদা করাও কঠিন।


</p><li><a href='https://www.prothomalo.com/bangladesh/article/1573771/%E0%A6%95%E0%A6%BE%E0%A6%B0%E0%A6%BE-%E0%A6%B9%E0%A6%BE%E0%A6%B8%E0%A6%AA%E0%A6%BE%E0%A6%A4%E0%A6%BE%E0%A6%B2%E0%A7%87-%E0%A6%A6%E0%A7%81%E0%A6%A6%E0%A6%95%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A6%BE%E0%A6%A8' target='_blank' >কারা হাসপাতালে দুদকের অভিযান</a><br><p>[
ঢাকা কেন্দ্রীয় কারাগারে দুর্নীতির মাধ্যমে কয়েদিদের হাসপাতালে ভর্তি রাখার ভয়ানক অনিয়মের অভিযোগ পেয়ে সেখানে অভিযান...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2017/02/13/0b7519f177e7c1b9ad5b1696d2b451bc-Untitled-1.jpg?jadewits_media_id=747429"><p>

ঢাকা কেন্দ্রীয় কারাগারে দুর্নীতির মাধ্যমে কয়েদিদের হাসপাতালে ভর্তি রাখার ভয়ানক অনিয়মের অভিযোগ পেয়ে সেখানে অভিযান চালিয়েছে দুর্নীতি দমন কমিশন (দুদক)। আজ মঙ্গলবার এ অভিযান চালিয়ে অনিয়মের প্রমাণ পেয়েছে সংস্থাটি।




দুদকের এনফোর্সমেন্ট ইউনিটের প্রধান সমন্বয়ক ও মহাপরিচালক (প্রশাসন) মোহাম্মাদ মুনীর চৌধুরী প্রথম আলোকে বলেন, সংস্থার হটলাইনে (১০৬) অভিযোগ পেয়ে এ অভিযান পরিচালনা করা হয়। দুদকের মেডিকেল অফিসার অনুপ কুমার বিশ্বাস, সহকারী পরিচালক মো. রাউফুল ইসলাম ও উপসহকারী পরিচালক আবুল কালাম আজাদসহ দুদকের পুলিশ ইউনিটের সদস্যরা এ অভিযানে অংশ নেন।




দুদক বলছে, অভিযানের সময় দুদকের দলটি ঢাকা কেন্দ্রীয় কারাগারের ভেতরে হাসপাতালটি পরিদর্শন করে অভিযোগের সত্যতা পায়। সরেজমিনে তারা দেখেছে, ১৭০ শয্যার ওই হাসপাতালে দুই-তৃতীয়াংশ সিটই সুস্থ কয়েদিদের দখলে। হাসপাতালের সিটে আয়েশি ভঙ্গিতে তাঁদের বসে থাকতে দেখা যায়। পরিদর্শনকালে কিছু কক্ষে টেলিভিশন, রেফ্রিজারেটর, ওভেন ইত্যাদিও ব্যবহার করতে দেখা গেছে।




দুদক বলছে, কারাগারে অবস্থানের পর থেকেই অসাধু কর্মকর্তাদের যোগসাজশে মাসের পর মাস কারা হাসপাতালে অনেকে বিলাসবহুল জীবন যাপন করছেন। অবিলম্বে এ দুর্নীতি বন্ধে হাসপাতাল কর্তৃপক্ষকে নির্দেশ দেয় দুদকের দলটি। এরপরই ১২ জন সুস্থ কয়েদিকে হাসপাতাল থেকে সরিয়ে নেওয়া হয়।




এ অভিযানে দুদকের মহাপরিচালক মোহাম্মাদ মুনীর চৌধুরী বলেন, কারাগারের এ দুর্নীতির ঘটনা মন্ত্রণালয়ের সচিবকে জানিয়ে দায়ী ব্যক্তিদের বিরুদ্ধে ব্যবস্থা নিতে অনুরোধ করা হয়েছে। পাশাপাশি দুর্নীতিতে জড়িত ব্যক্তিদের চিহ্নিত করে দুদক অনুসন্ধান শুরু করবে এবং আইনানুগ ব্যবস্থা নেবে। কারা প্রশাসনের দুর্নীতি বন্ধে দুদক আরও কঠোর অভিযান চালাবে।


</p><li><a href='https://www.prothomalo.com/bangladesh/article/1573770/%E0%A6%95%E0%A7%83%E0%A6%B7%E0%A6%95-%E0%A6%B9%E0%A6%A4%E0%A7%8D%E0%A6%AF%E0%A6%BE%E0%A7%9F-%E0%A6%AD%E0%A7%8D%E0%A6%B0%E0%A6%BE%E0%A6%A4%E0%A7%83%E0%A6%AC%E0%A6%A7%E0%A7%82-%E0%A6%93-%E0%A6%AD%E0%A6%BE%E0%A6%A4%E0%A6%BF%E0%A6%9C%E0%A6%BE%E0%A6%B0-%E0%A6%AF%E0%A6%BE%E0%A6%AC%E0%A6%9C%E0%A7%8D%E0%A6%9C%E0%A7%80%E0%A6%AC%E0%A6%A8' target='_blank' >কৃষক হত্যায় ভ্রাতৃবধূ ও ভাতিজার যাবজ্জীবন</a><br><p>[
মেহেরপুরের গাংনীর মোহাম্মদপুর গ্রামে কৃষক গিয়াস উদ্দীন হত্যা মামলায় তাঁর ছোট ভাই ছৈয়ফতুল্লাহকে (৬২) আমৃত্যু সশ্রম...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2015/08/12/6f69d2127470b9f38adc8020710408f7-02.jpg?jadewits_media_id=406201"><p>

মেহেরপুরের গাংনীর মোহাম্মদপুর গ্রামে কৃষক গিয়াস উদ্দীন হত্যা মামলায় তাঁর ছোট ভাই ছৈয়ফতুল্লাহকে (৬২) আমৃত্যু সশ্রম কারাদণ্ড ও ৫০ হাজার টাকা অর্থদণ্ড দেওয়া হয়েছে। ছৈয়ফতুল্লাহর স্ত্রী মর্জিনা খাতুন (৫২) ও তাঁর ছেলে এহসানুল হক বাবুকে (২৮) যাবজ্জীবন কারাদণ্ড এবং ২০ হাজার টাকা করে অর্থদণ্ড দেওয়া হয়েছে। আজ বুধবার বিকেলে জেলা জজ আদালতের বিচারক গাজী রহমান এ রায় দেন।




মামলার বিবরণে জানা যায়, ২০১০ সালের ৮ এপ্রিল পারিবারিক কলহের জেরে বড় ভাই গিয়াস ও ছোট ভাই ছৈয়ফতুল্লাহর মধ্যে ঝামেলা হয়। একপর্যায়ে ধারালো অস্ত্রের আঘাতে গিয়াস খুন হন। এ ঘটনায় ৯ এপ্রিল নিহত ব্যক্তির স্ত্রী বাদী হয়ে ছৈয়ফতুল্লাহ, মর্জিনা খাতুন ও এহসানুল হক বাবুকে আসামি করে গাংনী থানায় একটি হত্যা মামলা করেন।




 


</p><li><a href='https://www.prothomalo.com/bangladesh/article/1573769/%E0%A6%A2%E0%A6%BE%E0%A6%AC%E0%A6%BF-%E0%A6%9B%E0%A6%BE%E0%A6%A4%E0%A7%8D%E0%A6%B0%E0%A7%80-%E0%A6%85%E0%A6%AA%E0%A6%B9%E0%A6%B0%E0%A6%A3-%E0%A6%9A%E0%A7%87%E0%A6%B7%E0%A7%8D%E0%A6%9F%E0%A6%BE%E0%A7%9F-%E0%A6%B6%E0%A6%BE%E0%A6%B8%E0%A7%8D%E0%A6%A4%E0%A6%BF%E0%A6%B0-%E0%A6%A6%E0%A6%BE%E0%A6%AC%E0%A6%BF' target='_blank' >ঢাবি ছাত্রী অপহরণ চেষ্টায় শাস্তির দাবি</a><br><p>[
ঢাকা বিশ্ববিদ্যালয়ের (ঢাবি) ছাত্রী সিঁথি কিবরিয়াকে অপহরণ চেষ্টায় জড়িতদের দৃষ্টান্তমূলক শাস্তির দাবি জানিয়েছেন...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/fbab236af9d6dc42b1d4c3917d5e5a7c-5c34a48daed37.jpg?jadewits_media_id=1408226"><p>

ঢাকা বিশ্ববিদ্যালয়ের (ঢাবি) ছাত্রী সিঁথি কিবরিয়াকে অপহরণ চেষ্টায় জড়িতদের দৃষ্টান্তমূলক শাস্তির দাবি জানিয়েছেন শিক্ষার্থীরা। আজ মঙ্গলবার দুপুরে রাজু ভাস্কর্যের পাদদেশে এক মানববন্ধনে তাঁরা এই দাবি জানান।




সিঁথি কিবরিয়াকে অপহরণচেষ্টা ও নির্যাতনের প্রতিবাদে বিশ্ববিদ্যালয়ের সমাজকল্যাণ ও গবেষণা ইনস্টিটিউটের শিক্ষার্থীরা এই মানববন্ধনের আয়োজন করেন। অপহরণ চেষ্টায় জড়িতদের আইনের আওতায় আনার দাবি জানিয়েছেন তাঁরা। সিঁথি সমাজকল্যাণ ও গবেষণা ইনস্টিটিউটের তৃতীয় বর্ষে অধ্যয়নরত।




লালমনিরহাটের হাতীবান্ধা উপজেলায় ২ জানুয়ারি সিঁথি অপহরণচেষ্টার শিকার হন বলে অভিযোগ উঠেছে। অপহরণ চেষ্টার মূল আসামি নীলফামারী জেলার ডিমলা উপজেলার খাদ্য কর্মকর্তা তফিউজ্জামান জুয়েল। তিনি হাতীবান্ধা উপজেলা ছাত্রলীগের সাবেক সভাপতি। মানববন্ধনে আসামি জুয়েলের বিভাগীয় শাস্তি দাবি করেন সিঁথির বড় ভাই মাসুদ আল ইসলাম। মাসুদ ঢাকা বিশ্ববিদ্যালয়ের অ্যাকাউন্টিং অ্যান্ড ইনফরমেশন সিস্টেমস বিভাগের স্নাতকোত্তরের শিক্ষার্থী ও ঢাবি শাখা ছাত্রলীগের সদ্য সাবেক কমিটির মুক্তিযুদ্ধবিষয়ক সম্পাদক।




মানববন্ধনে মাসুদ আল ইসলাম বলেন, ২ জানুয়ারি সিঁথিকে অপহরণের চেষ্টা করা হয়। তাঁরা মামলা করতে গেলে প্রথম পর্যায়ে পুলিশ সহযোগিতা করেনি, মামলা নিতে গড়িমসি করেছে। এর মধ্যে মূল আসামি জুয়েলসহ অন্যরা গা ঢাকা দেন। পরে ৪ জানুয়ারি লালমনিরহাট জেলার পুলিশ সুপারের হস্তক্ষেপে মামলা নথিভুক্ত করা হয়। সিঁথির মা মাসুদা আখতার বানু বাদী হয়ে হাতীবান্ধা থানায় মামলাটি করেন।




ভুক্তভোগী শিক্ষার্থীর সহপাঠীরা বলেন, সিঁথিকে অপহরণচেষ্টা ও নির্যাতনের বিচার না পাওয়া পর্যন্ত প্রতিবাদ চলবে। প্রয়োজনে ঢাকা বিশ্ববিদ্যালয়ের সব শিক্ষার্থীকে সঙ্গে নিয়ে আন্দোলন করা হবে। যারা সিঁথিকে অপহরণের চেষ্টা চালিয়েছিল, তাদের গ্রেপ্তার করে দ্রুত বিচার আইনে শাস্তি নিশ্চিত করার দাবি জানান তাঁরা। মানববন্ধনে বিশ্ববিদ্যালয়ের সমাজকল্যাণ, গবেষণা ইনস্টিটিউটসহ বিভিন্ন বিভাগের শিক্ষার্থীরা উপস্থিত ছিলেন।


</p><li><a href='https://www.prothomalo.com/bangladesh/article/1573767/%E0%A6%85%E0%A6%A8%E0%A7%87%E0%A6%95%E0%A7%87%E0%A6%87-%E0%A6%9B%E0%A6%BF%E0%A6%B2%E0%A7%87%E0%A6%A8-%E0%A6%8F%E0%A6%97%E0%A6%BF%E0%A7%9F%E0%A7%87-%E0%A6%8F%E0%A6%B2%E0%A7%87%E0%A6%A8-%E0%A6%8F%E0%A6%95-%E0%A6%8F%E0%A6%B8%E0%A6%86%E0%A6%87' target='_blank' >অনেকেই ছিলেন, এগিয়ে এলেন এক এসআই</a><br><p>[
শীতের রাতে ফুটপাতে নালার পাশে প্রসব যন্ত্রণায় ছটফট করছেন মানসিক ভারসাম্যহীন এক নারী। আশপাশে মানুষের ভিড়। কেউ কিছু...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/33c4f840368c6d44bee5ae97ef437621-5c34add21ba83.jpg?jadewits_media_id=1408230"><p>

শীতের রাতে ফুটপাতে নালার পাশে প্রসব যন্ত্রণায় ছটফট করছেন মানসিক ভারসাম্যহীন এক নারী। আশপাশে মানুষের ভিড়। কেউ কিছু বুঝে ওঠার আগেই ফুটপাতে জন্ম হয় ফুটফুটে এক শিশুর। মায়ের নাড়িতে জড়িয়ে থাকা শিশুটি ফুটপাতের ধুলায় গড়াগড়ি করতে থাকে। কিন্তু এগিয়ে আসেনি কেউ। খবর পেয়ে ছুটে আসেন এক পুলিশ কর্মকর্তা। তিনি চট্টগ্রাম নগরের ডবলমুরিং থানার উপপরিদর্শক (এসআই) মাসুদুর রহমান। দ্রুত মা ও শিশুকে নিয়ে যান হাসপাতালে। সেখানে কাটা হয় নাড়ি। প্রাণে বাঁচলেন মা ও শিশু।




গতকাল সোমবার রাত আটটার দিকে নগরের আগ্রাবাদ জাতিতাত্ত্বিক জাদুঘরের সামনের ফুটপাতে এ ঘটনা ঘটে। বর্তমানে আগ্রাবাদ মা ও শিশু হাসপাতালে চিকিৎসাধীন রয়েছেন মানসিক ভারসাম্যহীন ওই নারী ও কন্যাশিশুটি।




আগ্রাবাদ মা ও শিশু হাসপাতালের পরিচালক (প্রশাসন) আশরাফুল করিম প্রথম আলোকে বলেন, সময়মতো মা ও শিশুকে হাসপাতালে আনা না হলে মৃত্যুর ঝুঁকি ছিল। ধুলায় মাখা ছিল শিশুটি। এখন তাঁরা সুস্থ আছেন।




ঘটনার প্রত্যক্ষদর্শী আগ্রাবাদ এলাকার ভ্রাম্যমাণ চা–বিক্রেতা তারানা আক্তার ঘটনাস্থলে প্রথম আলোকে বলেন, তিন বছর ধরে আগ্রাবাদ এলাকায় ঘোরাঘুরি করেন এক নারী। সবাই তাঁকে রোজিনা আক্তার নামে চেনে। দিনের বেলায় এদিক-ওদিক থাকলেও সন্ধ্যার পর থেকে জাতিতাত্ত্বিক জাদুঘরের সামনের ফুটপাতে থাকেন। সোমবার রাতে রোজিনা প্রসব যন্ত্রণায় চিৎকার করতে থাকলে লোকজন জড়ো হয়। পরে একটি কন্যাশিশুর জন্ম হয়। তখন শিশুটির নাড়িও কাটা হয়নি। এগিয়ে আসেনি কেউ।




তারানা আরও বলেন, ভিড় ঠেলে একজন পুলিশ সদস্য এগিয়ে এলেন। ওই নারী ও শিশুকে নিয়ে যান হাসপাতালে। পুলিশের অনুরোধে তিনিও সঙ্গে যান।




মা ও শিশুকে উদ্ধারের বিবরণ দিলেন পুলিশ কর্মকর্তা মাসুদুর রহমান। তিনি বলেন, মানসিক ভারসাম্যহীন এক নারী প্রসব যন্ত্রণায় ছটফট করছেন খবর পান। ওই সময় আশপাশেই ছিলেন তিনি। মুহূর্তের মধ্যে সেখানে ছুটে যান। ঊর্ধ্বতন কর্মকর্তাদের বিষয়টি জানিয়ে তাঁদের দ্রুত মা ও শিশুকে হাসপাতালে নিয়ে যান। এখন তাঁরা সুস্থ থাকায় তিনি অনেক খুশি।




গতকাল মঙ্গলবার দুপুরে আগ্রাবাদ মা ও শিশু হাসপাতালের গাইনি ওয়ার্ডে গিয়ে দেখা যায়, মানসিক ভারসাম্যহীন নারী ও তাঁর শিশুর পাশে বসে আছেন পুলিশ কর্মকর্তা মাসুদুর রহমান। গত সোমবার রাত আড়াইটায় তিনি বাসায় ফিরে যান। ভোরে আবার হাসপাতালে ফিরে আসেন। মা ও শিশুর জন্য নিয়ে আসেন নতুন কাপড়। নাম কী, বাড়ি কোথায় প্রশ্ন করা হলে ওই নারী কোনো উত্তর না দিয়ে শুধু হাসতে থাকেন।




গাইনি ওয়ার্ডের রোগী রিনা আক্তার জানান, প্রসূতির কোনো অভিভাবক নেই। একজন পুলিশ সদস্য তাঁর দেখভাল করছেন।




পুলিশ কর্মকর্তা মাসুদুর রহমান বলেন, শিশুটির মা মানসিক ভারসাম্যহীন ও ভবঘুরে হওয়ায় কোথাও তিনি বেশিক্ষণ থাকতে চান না। কোথাও যাওয়ার জায়গাও নেই। ফুটপাতে থাকলে শিশুটি অসুস্থ হয়ে পড়তে পারে। এ জন্য আপাতত বেশ কিছুদিন হাসপাতালে রাখা হবে। তত দিন তিনি দেখভাল করবেন। পরে যা হওয়ার হবে।




পুলিশ কর্মকর্তা মাসুদুর রহমানের এই কাজকে সাধুবাদ জানিয়ে নগর পুলিশ কমিশনার মো. মাহাবুবর রহমান প্রথম আলোকে বলেন, শুধু পুলিশ নন, সব মানুষের জন্য অনুকরণীয় হতে পারেন মাসুদ। ২০১৫ সালের ৪ সেপ্টেম্বর নগরের আগ্রাবাদ বাদামতলী মোড় এলাকায় দায়িত্ব পালনকালে মানসিক ভারসাম্যহীন এক নারী রাস্তায় সন্তান প্রসব করেন। রাস্তা থেকে সেই শিশুকে উদ্ধার করে লালনপালন করছেন ডবলমুরিং থানার এসআই পল্টু বড়ুয়া। এই কাজের স্বীকৃতির জন্য পরে তাঁকে রাষ্ট্রপতি পুলিশ পদক (পিপিএম) দেওয়া হয়।


</p><li><a href='https://www.prothomalo.com/bangladesh/article/1573765/%E2%80%98%E0%A6%AD%E0%A7%81%E0%A6%81%E0%A6%87%E0%A6%AB%E0%A7%8B%E0%A7%9C%E2%80%99-%E0%A6%85%E0%A6%A8%E0%A6%B2%E0%A6%BE%E0%A6%87%E0%A6%A8-%E0%A6%AE%E0%A7%8B%E0%A6%95%E0%A6%BE%E0%A6%AC%E0%A6%BF%E0%A6%B2%E0%A6%BE-%E0%A6%95%E0%A6%B0%E0%A6%BE-%E0%A6%B9%E0%A6%AC%E0%A7%87-%E0%A6%A4%E0%A6%A5%E0%A7%8D%E0%A6%AF%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80' target='_blank' >‘ভুঁইফোড়’ অনলাইন মোকাবিলা করা হবে: তথ্যমন্ত্রী</a><br><p>[
নতুন তথ্যমন্ত্রী মোহাম্মদ হাছান মাহমুদ বলেছেন, ‘ভুঁইফোড়’ অনলাইন সংবাদমাধ্যমগুলো সম্মিলিতভাবে মোকাবিলা করা হবে। বাংলাদেশে গণমাধ্যমের...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2013/08/07/520219c7a203a-hasan_1.jpg?jadewits_media_id=18884"><p>

নতুন তথ্যমন্ত্রী মোহাম্মদ হাছান মাহমুদ বলেছেন, ‘ভুঁইফোড়’ অনলাইন সংবাদমাধ্যমগুলো সম্মিলিতভাবে মোকাবিলা করা হবে। বাংলাদেশে গণমাধ্যমের বিকাশ ঘটেছে প্রধানমন্ত্রী শেখ হাসিনার নেতৃত্বে। মন্ত্রী হিসেবে শপথ নেওয়ার এক দিন পর আজ মঙ্গলবার সচিবালয়ের নিজ মন্ত্রণালয়ে সাংবাদিকদের কাছে প্রতিক্রিয়া জানানোর সময় তিনি এ কথা বলেন।




শপথ নেওয়ার দিনে সাংবাদিকদের প্রশ্নের প্রসঙ্গ টেনে হাছান মাহমুদ বলেন, ‘গণমাধ্যমের বিকাশ হওয়ার পাশাপাশি দেখা যাচ্ছে, অনেকগুলো ভুঁইফোড় অনলাইন সংবাদমাধ্যম তৈরি হয়েছে। তারা অনেক সময় ভুল সংবাদ পরিবেশন করে, অনেকের চরিত্র হননের ঘটনাও ঘটে। এগুলো আমরা সম্মিলিতভাবে মোকাবিলা করব। আপনাদের সহযোগিতায় এগুলো মোকাবিলা করব। ’




কাজের চ্যালেঞ্জসংক্রান্ত এক প্রশ্নের জবাবে তথ্যমন্ত্রী বলেন, বাংলাদেশে গণমাধ্যমের বিকাশ ঘটেছে প্রধানমন্ত্রী শেখ হাসিনার নেতৃত্বে। চ্যালেঞ্জ মোকাবিলা করেই প্রধানমন্ত্রী দেশকে এগিয়ে নিয়ে গেছেন। চ্যালেঞ্জ না থাকলে সেই কাজ করার মধ্যে কোনো আনন্দ নেই।




তথ্যমন্ত্রী বলেন, ‘সাংবাদিক বন্ধুদের অনেক অভাব-অভিযোগ আছে। সেগুলো আগে থেকেই কিছুটা জানি। এখন সবিস্তারে আপনাদের কাছ থেকে শুনব, সেগুলো সমাধানের জন্য রাষ্ট্রের পক্ষ থেকে কীভাবে সহায়তা করা যায়, সেই কাজটি করব। ’




গণমাধ্যমের সঙ্গে রাষ্ট্রের নির্বাহী বিভাগের সমঝোতা ও সহমর্মিতার ওপর গুরুত্বারোপ করেন তথ্যমন্ত্রী। অনুষ্ঠানে মন্ত্রণালয়ের কর্মকর্তা-কর্মচারীদের পক্ষ থেকে তাঁকে ফুল দিয়ে স্বাগত জানানো হয়।


</p><li><a href='https://www.prothomalo.com/bangladesh/article/1573760/%E0%A6%9A%E0%A6%BF%E0%A6%95%E0%A6%BF%E0%A7%8E%E0%A6%B8%E0%A6%95-%E0%A6%B2%E0%A6%BE%E0%A6%9E%E0%A7%8D%E0%A6%9B%E0%A6%BF%E0%A6%A4-%E0%A6%8F%E0%A6%B8%E0%A6%BF-%E0%A6%B2%E0%A7%8D%E0%A6%AF%E0%A6%BE%E0%A6%A8%E0%A7%8D%E0%A6%A1%E0%A6%B8%E0%A6%B9-%E0%A6%AC%E0%A6%A6%E0%A6%B2%E0%A6%BF-%E0%A7%AA' target='_blank' >চিকিৎসক লাঞ্ছিত: এসি ল্যান্ডসহ বদলি ৪</a><br><p>[
ঢাকার কেরানীগঞ্জ উপজেলা স্বাস্থ্য কমপ্লেক্সে চিকিৎসকদের লাঞ্ছিত করার ঘটনায় উপজেলা সহকারী কমিশনার-ভূমি (এসি ল্যান্ড) মতিউর রহমানসহ ভূমি অফিসের চার...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2015/08/21/e6c1a51996aefb46671c5d2e368ef02e-Untitled-2.jpg?jadewits_media_id=412123"><p>

ঢাকার কেরানীগঞ্জ উপজেলা স্বাস্থ্য কমপ্লেক্সে চিকিৎসকদের লাঞ্ছিত করার ঘটনায় উপজেলা সহকারী কমিশনার-ভূমি (এসি ল্যান্ড) মতিউর রহমানসহ ভূমি অফিসের চার কর্মকর্তা-কর্মচারীকে বদলি করা হয়েছে। বাকি তিনজন হলেন উপজেলা ভূমি ও কেরানীগঞ্জ রাজস্ব সার্কেলের ক্যাশিয়ার রাকিব হাসান, অফিস সহকারী ফজলুল হক ও মো. মহিউদ্দিন।




কেরানীগঞ্জ উপজেলা কার্যালয় সূত্রে জানা গেছে, বদলি হওয়া উপজেলা সহকারী কমিশনার (ভূমি) মতিউর রহমানকে শরীয়তপুর জেলার গোসাইরহাট উপজেলায়, নাজির রাকিব হাসানকে ঢাকা জেলার ধামরাই উপজেলায়, অফিস সহকারী ফজলুল হককে সাভার উপজেলা নির্বাহী কার্যালয়ে ও অফিস সহকারী মহিউদ্দিনকে ধামরাই উপজেলা ভূমি অফিসে বদলি করা হয়েছে।




কেরানীগঞ্জ উপজেলা নির্বাহী কর্মকর্তা (ইউএনও) শাহে এলিদ মাইনুল আমিন বলেন, উপজেলা স্বাস্থ্য কমপ্লেক্সের অনাকাঙ্ক্ষিত ঘটনার পরিপ্রেক্ষিতে ঊর্ধ্বতন কর্তৃপক্ষের নির্দেশে চার কর্মকর্তা-কর্মচারীকে বদলি করা হয়েছে।




২ জানুয়ারি মতিউর রহমান উপজেলা স্বাস্থ্য কমপ্লেক্সে চিকিৎসা সনদ নিতে গিয়ে স্বাস্থ্য কর্মকর্তা মীর মোবারক হোসাইন, মেডিসিন কনসালট্যান্ট জাকির হোসেনসহ বেশ কয়েকজন চিকিৎসক ও কর্মকর্তা-কর্মচারীর ওপর চড়াও হন। একপর্যায়ে এসি ল্যান্ড মোবাইল ফোনে ভূমি অফিসের অন্য কর্মকর্তা-কর্মচারীদের ডেকে নিয়ে চিকিৎসকসহ কয়েকজনকে লাঞ্ছিত করেন। এ ঘটনায় জড়িত ব্যক্তিদের শাস্তির দাবিতে হাসপাতালের চিকিৎসক, নার্স ও কর্মচারীরা কর্মবিরতি পালন করেন। সংবাদ পেয়ে ঢাকা জেলার অতিরিক্ত প্রশাসক (রাজস্ব) শরীফ রায়হান কবির, ঢাকার সিভিল সার্জন এহসানুল করিম, কেরানীগঞ্জের ইউএনও শাহে এলিদ মাইনুল আমিনসহ ঊর্ধ্বতন কর্মকর্তারা ইউএনওর কার্যালয়ে জরুরি সভা করেন। এ বিষয়ে তদন্ত করে ১৭ জানুয়ারির মধ্যে দায়ী ব্যক্তির বিরুদ্ধে ব্যবস্থা নেওয়ার সিদ্ধান্ত হয়েছে।


</p><li><a href='https://www.prothomalo.com/bangladesh/article/1573758/%E2%80%98%E0%A6%9C%E0%A6%BE%E0%A6%A4%E0%A7%80%E0%A7%9F-%E0%A6%B8%E0%A6%82%E0%A6%B2%E0%A6%BE%E0%A6%AA%E2%80%99-%E0%A6%95%E0%A6%B0%E0%A6%AC%E0%A7%87-%E0%A6%9C%E0%A6%BE%E0%A6%A4%E0%A7%80%E0%A7%9F-%E0%A6%90%E0%A6%95%E0%A7%8D%E0%A6%AF%E0%A6%AB%E0%A7%8D%E0%A6%B0%E0%A6%A8%E0%A7%8D%E0%A6%9F%E0%A7%87%E0%A6%B0' target='_blank' >‘জাতীয় সংলাপ’ করবে জাতীয় ঐক্যফ্রন্ট</a><br><p>[
‘জাতীয় সংলাপ’ করবে জাতীয় ঐক্যফ্রন্ট। আজ মঙ্গলবার বিকেলে রাজধানীর বেইলি রোডে হওয়া এক বৈঠকে ঐক্যফ্রন্টের নেতারা এই সিদ্ধান্ত নেন।
এ ছাড়া নির্বাচনী...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/6ff756bf53041ec28d95dd27641c3ce6-5c34a36e45175.jpg?jadewits_media_id=1408225"><p>

‘জাতীয় সংলাপ’ করবে জাতীয় ঐক্যফ্রন্ট। আজ মঙ্গলবার বিকেলে রাজধানীর বেইলি রোডে হওয়া এক বৈঠকে ঐক্যফ্রন্টের নেতারা এই সিদ্ধান্ত নেন।




এ ছাড়া নির্বাচনী ট্রাইব্যুনালে মামলা করা ও নির্বাচনে সহিংসতা হওয়া এলাকায় গণসংযোগের কর্মসূচিও নেওয়া হয়েছে। তবে জাতীয় সংলাপ কবে থেকে শুরু হবে, সেই বিষয়ে কোনো সময়সীমা জানানো হয়নি।




আজ মঙ্গলবার বিকেল সাড়ে চারটায় ঢাকার বেইলি রোডে ড. কামাল হোসেনের বাসায় জাতীয় ঐক্যফ্রন্টের বৈঠক শুরু হয়। বৈঠক শেষে একটি বিবৃতি পাঠ করে শোনান বিএনপির মহাসচিব ও ঐক্যফ্রন্টের মুখপাত্র মির্জা ফখরুল ইসলাম আলমগীর। বিবৃতিতে বলা হয়েছে, ‘৩০ ডিসেম্বর একাদশ জাতীয় সংসদ নির্বাচনে নির্বাচন কমিশন দেশের মালিক জনগণের সাথে প্রতারণা করেছে। অত্যন্ত ন্যক্কারজনকভাবে আইন-শৃঙ্খলা বাহিনী ও প্রশাসনিক কর্মকর্তাদের অপব্যবহার করে এবং সেনাবাহিনীর কার্যকর ভূমিকাকে নিষ্ক্রিয় করে নির্বাচনকে প্রহসনে পরিণত করেছে।’




জাতীয় ঐক্যফ্রন্টের আহ্বায়ক ড. কামাল হোসেন বলেন, বৈঠকে নির্বাচন নিয়ে আলোচনা হয়েছে। জনগণ যে নির্বাচনের মাধ্যমে প্রতিনিধি বাছাই করে নিতে পারত, সেই নির্বাচন হয়নি।




ঐক্যফ্রন্টের বিবৃতিতে বলা হয়েছে, ‘৩০ ডিসেম্বরের নির্বাচনে সরকারি মদদপুষ্ট সন্ত্রাসী বাহিনী দ্বারা ভীত-সন্ত্রস্ত হয়ে জনগণ ভোট দিতে পারেনি। ফলে জনগণ নিজেদের মত প্রকাশের অধিকার ও গণতান্ত্রিক অধিকার তথা সাংবিধানিক অধিকার থেকে বঞ্চিত হয়েছে।’




পুনরায় একটি অবাধ, সুষ্ঠু ও নিরপেক্ষ নির্বাচন অনুষ্ঠানের দাবি জানিয়েছে জাতীয় ঐক্যফ্রন্ট। মোট তিনটি কর্মসূচির ঘোষণা দিয়ে বলা হয়েছে, আগামী এক সপ্তাহের মধ্যে সিলেটের বালাগঞ্জে যাবে ঐক্যফ্রন্টের নেতারা। ঐক্যফ্রন্টের দাবি, সেখানে নির্বাচনী সহিংসতায় তাদের একজন কর্মীর মৃত্যু হয়েছে।




জাতীয় ঐক্যফ্রন্টের আজকের বৈঠকে উপস্থিত ছিলেন গণফোরাম সভাপতি ড. কামাল হোসেন, বিএনপির মহাসচিব মির্জা ফখরুল ইসলাম আলমগীর, আসম আবদুর রব, নাগরিক ঐক্যের আহ্বায়ক মাহমুদুর রহমান মান্না, কৃষক-শ্রমিক জনতা লীগের সভাপতি কাদের সিদ্দিকী, গণফোরামের নির্বাহী সভাপতি সুব্রত চৌধুরী, গণফোরামের সাধারণ সম্পাদক মোস্তফা মোহসীন মন্টুসহ অন্যান্যরা।


</p><li><a href='https://www.prothomalo.com/bangladesh/article/1573757/%E0%A6%B0%E0%A7%87%E0%A6%B2%E0%A6%95%E0%A7%87-%E0%A6%A6%E0%A7%81%E0%A6%B0%E0%A7%8D%E0%A6%A8%E0%A7%80%E0%A6%A4%E0%A6%BF%E0%A6%AE%E0%A7%81%E0%A6%95%E0%A7%8D%E0%A6%A4-%E0%A6%95%E0%A6%B0%E0%A6%A4%E0%A7%87-%E0%A6%9A%E0%A6%BE%E0%A6%A8-%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80' target='_blank' >রেলকে দুর্নীতিমুক্ত করতে চান মন্ত্রী</a><br><p>[
রেলপথ মন্ত্রী মো. নূরুল ইসলাম সুজন বলেছেন, বর্তমান সরকার দুর্নীতির বিরুদ্ধে যে জিরো টলারেন্স নীতি গ্রহণ করেছে সেই অনুযায়ী রেলকেও দুর্নীতিমুক্ত করার...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/7107ded3ac418078a87262a33d1f131e-5c3493e6f18f8.jpg?jadewits_media_id=1408207"><p>

রেলপথ মন্ত্রী মো. নূরুল ইসলাম সুজন বলেছেন, বর্তমান সরকার দুর্নীতির বিরুদ্ধে যে জিরো টলারেন্স নীতি গ্রহণ করেছে সেই অনুযায়ী রেলকেও দুর্নীতিমুক্ত করার উদ্যোগ নেওয়া হবে। 




আজ মঙ্গলবার দুপুরে রেলভবনে মন্ত্রণালয়ের সভাকক্ষে আয়োজিত পরিচিতি সভায় এ কথা বলেন নতুন রেলপথ মন্ত্রী।




এ সময় রেলের চলমান প্রকল্পগুলো নির্ধারিত সময়ে সম্পন্ন করতে কাজ করবেন বলে জানান তিনি। রেলপথ মন্ত্রী বলেন, উন্নয়নের ধারাবাহিকতা রক্ষায় সকলকে সম্মিলিতভাবে কাজ করতে হবে। রেলওয়ের চলমান প্রকল্পগুলোকে নির্ধারিত সময়ে শেষ করার ব্যাপারে কাজ করবেন তিনি। এ ছাড়া অধিক গুরুত্বপূর্ণ প্রকল্পগুলোকে অগ্রাধিকার দিয়ে আলাদা উদ্যোগ গ্রহণ করা হবে।




মো. নূরুল ইসলাম সুজন বলেন, গত ১০ বছরে শেখ হাসিনার নেতৃত্বে নিজেদের আত্মনির্ভরশীল হওয়ার চেষ্টায় এগিয়ে চলেছি। আমরা এখন উন্নত দেশের লক্ষ্যে আগাচ্ছি। বঙ্গবন্ধুর সোনার বাংলা গড়ার লক্ষ্যে আমরা সকলেই কাজ করে যাচ্ছি। মন্ত্রী এ সময় আরও বলেন রেলকে যুগোপযোগী উন্নয়নে নিয়ে যাওয়ার চেষ্টা করবেন তিনি। বিভিন্ন দেশের সঙ্গে কানেকটিভিটি বাড়ানোর বিষয়ে উদ্যোগ গ্রহণ করবেন।  এ অনুষ্ঠানে রেলপথ মন্ত্রণালয়ের সচিব মো. মোফাজ্জেল হোসেন, বাংলাদেশ রেলওয়ের মহাপরিচালক কাজী মো. রফিকুল আলমসহ ঊর্ধ্বতন কর্মকর্তারা উপস্থিত ছিলেন।


</p><li><a href='https://www.prothomalo.com/bangladesh/article/1573756/%E0%A6%B9%E0%A6%B2%E0%A6%AB%E0%A6%A8%E0%A6%BE%E0%A6%AE%E0%A6%BE%E0%A7%9F-%E0%A6%85%E0%A6%B8%E0%A6%99%E0%A7%8D%E0%A6%97%E0%A6%A4%E0%A6%BF-%E0%A6%A5%E0%A6%BE%E0%A6%95%E0%A6%B2%E0%A7%87%E0%A6%87-%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A7%8D%E0%A6%A5%E0%A6%BE' target='_blank' >হলফনামায় অসঙ্গতি থাকলেই ব্যবস্থা</a><br><p>[
নির্বাচন কমিশনে প্রার্থীদের দেওয়া হলফনামা সংগ্রহ করেছে দুর্নীতি দমন কমিশন (দুদক)। সেগুলো নিয়ে প্রাথমিক বিশ্লেষণও করেছে। যাদের হলফনামায় অসংগতি আছে...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/09/24/7b00097369cd1f023859f5ea98a75040-5ba8fc4bcabf3.jpg?jadewits_media_id=1382062"><p>

নির্বাচন কমিশনে প্রার্থীদের দেওয়া হলফনামা সংগ্রহ করেছে দুর্নীতি দমন কমিশন (দুদক)। সেগুলো নিয়ে প্রাথমিক বিশ্লেষণও করেছে। যাদের হলফনামায় অসংগতি আছে তাদের নিয়ে এক সপ্তাহের মধ্যে ব্যবস্থা নেওয়া হবে। এমনটাই জানিয়েছেন দুদকের চেয়ারম্যান ইকবাল মাহমুদ।




আজ মঙ্গলবার বিকেলে সংস্থার প্রধান কার্যালয়ে নিজ দপ্তর থেকে বেরিয়ে যাওয়ার সময় সাংবাদিকদের এসব তথ্য জানান তিনি।দুদক চেয়ারম্যান বলেন, দুর্নীতি দমনে আগামী দুই মাসের মধ্যে দৃশ্যমান অগ্রগতি দেখা যাবে। দুর্নীতি দমনে নতুন সরকারের রাজনৈতিক অঙ্গীকার তাঁদের আত্মবিশ্বাসী করে তুলেছে বলে জানান দুদক চেয়ারম্যান। তিনি বলেন, সরকারের দুর্নীতি বন্ধের অঙ্গীকার বাস্তবায়নে সর্বশক্তি নিয়োগ করবে দুদক।




মন্ত্রিসভা থেকে বাদ পড়া অনেকের বিরুদ্ধে দুর্নীতির অভিযোগ রয়েছে। তাদের বিরুদ্ধে দুদকের অবস্থা কী হবে- সাংবাদিকদের এমন প্রশ্নের জবাবে ইকবাল মাহমুদ বলেন, অভিযোগ থাকলে আমরা অনুসন্ধান করব, দৃশ্যমান করব। শুধু পুরোনো নয়, যাদের বিরুদ্ধেই অভিযোগ পাওয়া যাবে ব্যবস্থা নেওয়া হবে।




বেসিক ব্যাংকের দুর্নীতির মামলার তদন্তের অগ্রগতি সম্পর্কে আরেক প্রশ্নের জবাবে দুদক চেয়ারম্যান বলেন, শুধু বেসিক ব্যাংক নয়, আর্থিক খাতের সব দুর্নীতি বন্ধে কাজ করবে দুদক। এ বছর আর্থিক দুর্নীতির ওপর বেশি গুরুত্ব দেওয়া হবে। এ ছাড়া নিয়োগ বাণিজ্য, ভর্তি বাণিজ্য, কমিশন বাণিজ্যসহ সেখানেই দুর্নীতির গন্ধ পাওয়া যাবে সেখানেই দুদক হাজির হয়ে যাবে বলে জানান তিনি।




তবে ইকবাল মাহমুদ বলেন, কোনো বড় প্রকল্প কিংবা জনবল নিয়োগের বিষয়ে দুদক সরাসরি সম্পৃক্ত হবে না। তিনি বলেন, ‘আমরা দেখব এবং ধরব।’ সরকারের দুর্নীতি বিরোধী অঙ্গীকার প্রসঙ্গে নিজের প্রত্যাশার কথা জানিয়ে ইকবাল মাহমুদ বলেন, ‘আমার বিশ্বাস এ সরকার দুর্নীতির রশি টেনে ধরবে। মর্নিং শোজ দ্য ডে।’


</p><li><a href='https://www.prothomalo.com/bangladesh/article/1573753/%E2%80%98%E0%A6%B8%E0%A7%88%E0%A7%9F%E0%A6%A6-%E0%A6%86%E0%A6%B6%E0%A6%B0%E0%A6%BE%E0%A6%AB-%E0%A6%AC%E0%A6%B2%E0%A6%A4%E0%A7%87%E0%A6%A8-%E0%A6%B0%E0%A6%BE%E0%A6%9C%E0%A6%A8%E0%A7%80%E0%A6%A4%E0%A6%BF-%E0%A6%95%E0%A6%B0%E0%A6%B2%E0%A7%87-%E0%A6%A6%E0%A7%81%E0%A6%B0%E0%A7%8D%E0%A6%A8%E0%A7%80%E0%A6%A4%E0%A6%BF-%E0%A6%9B%E0%A6%BE%E0%A7%9C%E0%A6%A4%E0%A7%87' target='_blank' >‘সৈয়দ আশরাফ বলতেন, রাজনীতি করলে দুর্নীতি ছাড়তে হবে’</a><br><p>[
সৈয়দ আশরাফ তার সহকর্মী ও সহযোদ্ধাদের যে কথাটি জোর দিয়ে বলতেন, তা হলো- ‘রাজনীতি করতে চাইলে দুর্নীতি ছাড়তে হবে। আর দুর্নীতি করলে রাজনীতি ছাড়তে হবে।’...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2015/12/29/d64b13e6d9b5e14429dcd3d581672a41-Untitled-6.jpg?jadewits_media_id=498679"><p>

সৈয়দ আশরাফ তার সহকর্মী ও সহযোদ্ধাদের যে কথাটি জোর দিয়ে বলতেন, তা হলো- ‘রাজনীতি করতে চাইলে দুর্নীতি ছাড়তে হবে। আর দুর্নীতি করলে রাজনীতি ছাড়তে হবে।’




সদ্য প্রয়াত জন প্রশাসনমন্ত্রী সৈয়দ আশরাফুল ইসলামকে স্মরণ করে এমন কথা বললেন বিশিষ্টজনেরা। তাঁরা বললেন, পদের গরিমা সৈয়দ আশরাফকে কখনো আচ্ছন্ন করেনি। তাঁর ব্যক্তিত্ব পদের চেয়ে বড় ছিল। রাজনৈতিক নেতাদের কাছে সৈয়দ আশরাফ অনুকরণীয় হওয়া উচিত। তিনি ছিলেন বিরল রাজনৈতিক ব্যক্তিত্ব এবং দলমত-নির্বিশেষে সকলের কাছেই অত্যন্ত প্রিয় একজন মানুষ।




আওয়ামী লীগের সভাপতিমণ্ডলীর সদস্য ও দলের সাবেক সাধারণ সম্পাদক সদ্য প্রয়াত সৈয়দ আশরাফুল ইসলাম স্মরণে আজ ঢাকা দক্ষিণ সিটি করপোরেশন (ডিএসসিসি) আয়োজিত এক নাগরিক শোকসভায় বক্তারা এ কথা বলেন।ডিএসসিসির মেয়র মোহাম্মদ হানিফ মিলনায়তনে এই শোকসভায় বক্তারা বলেন, ‘সততা, নম্রতা , সরলতা, রাজনৈতিক প্রজ্ঞা, বিচক্ষণতা সৈয়দ আশরাফুল ইসলামকে সর্বজন শ্রদ্ধেয় করে তুলেছিল। এমন চিত্র রাজনীতির অঙ্গনে বিরলই বটে।’শোকসভায় সভাপতির বক্তব্যে ডিএসসিসি মেয়র সাঈদ খোকন বলেন, ‘প্রধানমন্ত্রী শেখ হাসিনার অত্যন্ত আস্থাভাজন, বিশ্বাসী, অনুগত নেতা ছিলেন সৈয়দ আশরাফ। তার মতো নেতা রাজনৈতিক জীবনে হাতে গোনা কয়েকজন পাওয়া যায়। আওয়ামী লীগের মতো এত বড় একটি দলের গুরুত্বপূর্ণ পদে থেকেও তার মধ্যে অহংকার ছিল না, রাজনৈতিক কোনো নেতা কর্মী কখনই বলতে পারবেন না সৈয়দ আশরাফ তাদের সঙ্গে কখনো জোরে বা ধমক দিয়ে কথা বলেছেন। তিনি সব সময়ই ছিলেন বিনয়ী।’




ডিসিসির মেয়র বলেন, যেসব নতুন মন্ত্রী-এমপিরা শপথ নিলেন তাদের কাছে সবাই আশা করবে তারাও যেন সৈয়দ আশরাফের মতো মানুষের কাছে প্রিয় হয়ে ওঠেন, তাদের কাজ কথা আচরণের মধ্য দিয়ে।




স্মরণসভায় ঢাকা বিশ্ববিদ্যালয়ের সাবেক উপাচার্য আ আ ম স আরেফিন সিদ্দিক বলেন, সৈয়দ আশরাফুল ইসলাম রাজনৈতিক, সামাজিক, পারিবারিক জীবন তিনি অতিবাহিত করেছেন সততার মাধ্যমে। একজন রাজনৈতিক নেতার কাছে এমনটাই আশা করে সব মানুষ। তাই সৈয়দ আশরাফ অনুকরণীয় হওয়া উচিত সব নেতার কাছেই।তিনি বলেন, প্রতিটি জানাজায় বিপুলসংখ্যক মানুষ উপস্থিত ছিলেন । এর থেকে আমরা বুঝতে পারি তিনি সবার কাছে কতটা জনপ্রিয় মানুষ ছিলেন।আলোচকেরা বলেন, দেশে ১/১১ এর সময় থেকে শুরু করে একটি কঠিন সময়ে সৈয়দ আশরাফ আওয়ামী লীগের মতো একটি রাজনৈতিক দলের সাধারণ সম্পাদকের মতো গুরুত্বপূর্ণ পদে দায়িত্ব পালন করেছিলেন। দীর্ঘ সময়ে তিনি পদ-পদবি ব্যবহার করে ব্যক্তিগত সুবিধা নিয়েছেন বা জ্ঞাতসারে কাউকে অন্যায় সুবিধা দিয়েছেন, এ রকম অভিযোগ কেউ করতে পারবেন না।শোকসভায় আরও বক্তব্য দেন সম্মিলিত সাংস্কৃতিক জোটের সভাপতি গোলাম কুদ্দুছ, পরিবেশ আন্দোলনের সহসভাপতি স্থপতি মোবাশ্বের হোসেন, ডিএসসিসির প্রধান নির্বাহী কর্মকর্তা মোস্তাফিজুর রহমান।সিটি করপোরেশনের সচিব শাহাবুদ্দিন খান, প্রধান বর্জ্য ব্যবস্থাপনা কর্মকর্তা এয়ার কমোডর মো. জাহিদ হোসেন, প্রধান স্বাস্থ্য কর্মকর্তা ব্রিগেডিয়ার জেনারেল (ডা.) শেখ সালাহ্উদ্দিনসহ বিভিন্ন ওয়ার্ডের কাউন্সিলরেরা এ সময় উপস্থিত ছিলেন।


</p><li><a href='https://www.prothomalo.com/bangladesh/article/1573751/%E0%A6%A8%E0%A6%BE%E0%A6%AE-%E0%A6%A7%E0%A6%B0%E0%A7%87-%E0%A6%A1%E0%A6%BE%E0%A6%95%E0%A6%A4%E0%A7%87-%E0%A6%A8%E0%A6%BE-%E0%A6%95%E0%A6%B0%E0%A6%BE%E0%A7%9F-%E0%A6%8F%E0%A6%B8%E0%A6%8F%E0%A6%B8%E0%A6%B8%E0%A6%BF-%E0%A6%AA%E0%A6%B0%E0%A7%80%E0%A6%95%E0%A7%8D%E0%A6%B7%E0%A6%BE%E0%A6%B0%E0%A7%8D%E0%A6%A5%E0%A7%80%E0%A6%95%E0%A7%87-%E0%A6%B9%E0%A6%A4%E0%A7%8D%E0%A6%AF%E0%A6%BE' target='_blank' >নাম ধরে ডাকতে না করায় হত্যা</a><br><p>[
নিচের ক্লাসের এক ছাত্রকে নাম ধরে ডাকতে নিষেধ করার জের ধরে মেহেদি হাসান (১৬) নামের এক এসএসসি (ভকেশনাল) পরীক্ষার্থীকে ছুরিকাঘাতে হত্যা করার অভিযোগ...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2017/11/22/9186f191b7555615dc506380bfddfc93-5a14f859a92e8.jpg?jadewits_media_id=1074591"><p>

নিচের ক্লাসের এক ছাত্রকে নাম ধরে ডাকতে নিষেধ করার জের ধরে মেহেদি হাসান (১৬) নামের এক এসএসসি (ভকেশনাল) পরীক্ষার্থীকে ছুরিকাঘাতে হত্যা করার অভিযোগ উঠেছে। এ ঘটনায় এখলাস উদ্দিন (২৬) নামে এক শিক্ষকও আহত হয়েছেন।




আজ মঙ্গলবার সকাল সোয়া ৮টার দিকে কিশোরগঞ্জ সদর উপজেলার আউলিয়াপাড়া এলাকার আব্দুল গণি কারিগরি স্কুল অ্যান্ড কলেজ প্রাঙ্গণে এ ঘটনা ঘটে।




নিহত মেহেদি কিশোরগঞ্জ সদর উপজেলার বিন্নাটি আতকাপাড়া গ্রামের ট্রাকচালক মো. কাঞ্চন মিয়ার ছেলে। এ ঘটনায় পুলিশ তারেক নামে একজনকে গ্রেপ্তার করেছে। তবে মূল অভিযুক্ত বিদ্যালয়ের দশম শ্রেণির ছাত্র সাব্বির হোসেন ও তার অপর সহযোগী রিয়েল পলাতক রয়েছে।




নিহত এসএসসি (ভকেশনাল) পরীক্ষার্থী মেহেদির ঘনিষ্ঠ বন্ধু ও সহপাঠী নূর মোহাম্মদ জানায়, দশম শ্রেণির ছাত্র সাব্বির হোসেন কয়েক দিন আগে মেহেদি হাসানকে নাম ধরে ডাক দেয়। এ সময় মেহেদি সাব্বিরকে নাম ধরে ডাকতে নিষেধ করে। এ নিয়ে দুজনের মাঝে বিরোধের সৃষ্টি হয়।




হামলায় আহত বিদ্যালয়ের ইংরেজি শিক্ষক এখলাস উদ্দিন জানান, মেহেদি হাসান বিদ্যালয়ে এসে তাঁর কাছে প্রাইভেট পড়ত। সকাল ৮টা থেকে তাঁদের ব্যাচ শুরু হয়। সকাল ৭টার ব্যাচ শেষ না হওয়ায় বিদ্যালয় প্রাঙ্গণেই মেহেদি এবং অন্যরা অপেক্ষা করছিল। এ সময় বিদ্যালয়ের দশম শ্রেণির ছাত্র সাব্বির হোসেন তাঁর এক সহযোগীকে নিয়ে সেখানে গিয়ে মেহেদিকে একটু আড়ালে ডেকে নেয়। বিষয়টি জানতে তিনি কাছাকাছি গিয়ে দেখেন, সাব্বির, তাঁর দুই সহযোগী রিয়েল ও তারেক এবং মেহেদির মধ্যে কথা-কাটাকাটি হচ্ছে। তাঁদের নিবৃত্ত করতে তিনি এগিয়ে যাওয়ার আগেই মেহেদির বুকে সাব্বির ধারালো চাকু ঢুকিয়ে দেয়। তিনি মেহেদিকে রক্ষা করতে চাইলে তাঁকেও চাকু দিয়ে আঘাত করে পালিয়ে যায় সাব্বির এবং তার দুই সহযোগী রিয়েল ও তারেক। চাকুর আঘাতে তাঁর নাকের নিচের অনেকটা অংশ কেটে যায়। পরে সহপাঠি ও অন্যরা মিলে মেহেদিকে উদ্ধার করে কিশোরগঞ্জ সদর জেনারেল হাসপাতালে নিয়ে গেলে কর্তব্যরত চিকিৎসক মৃত ঘোষণা করেন।




এদিকে ঘটনার খবর পেয়ে পুলিশ ঘটনাস্থলে গিয়ে সাব্বির এবং তার দুই সহযোগী রিয়েল ও তারেককে ধরতে বিভিন্ন এলাকায় অভিযান পরিচালনা করে। পুলিশের অভিযানে দুপুর ১২টার দিকে তারেক আটক হয়।




কিশোরগঞ্জ সদর মডেল থানার ভারপ্রাপ্ত কর্মকর্তা (ওসি) মো. আবুবকর সিদ্দিক জানান, সিনিয়র-জুনিয়র দ্বন্দ্বে হত্যাকাণ্ডের ঘটনাটি ঘটেছে বলে প্রাথমিকভাবে জানা গেছে। এ ঘটনায় অভিযুক্তদের মধ্যে তারেক নামে একজনকে আটক করা হয়েছে। বাকিদের ধরতে অভিযান চলছে। এ বিষয়ে মামলার প্রস্তুতি চলছে।


</p><li><a href='https://www.prothomalo.com/bangladesh/article/1573747/%E0%A6%95%E0%A6%AC%E0%A6%BF%E0%A6%A4%E0%A6%BE-%E0%A6%AA%E0%A7%9C%E0%A7%87-%E0%A6%AC%E0%A6%BF%E0%A6%A6%E0%A7%8D%E0%A6%AF%E0%A7%81%E0%A7%8E-%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80%E0%A6%95%E0%A7%87-%E0%A6%AC%E0%A6%B0%E0%A6%A3' target='_blank' >কবিতা পড়ে বিদ্যুৎ প্রতিমন্ত্রীকে বরণ</a><br><p>[
‘গেঁথেছি মোরা বিজয়ের মালাপরব তব গলেবিজয়ের বেশে পরবেন তা মোদের অশ্রুজলে।
আপনার প্রেরণায় চলেছি আমরা সকলে একসাথেআপনার আশীর্বাদ আমাদের সর্বদা পাথেয়।...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/3538680d0792daa6f084fa1b2aa704da-5c348c3fed164.jpg?jadewits_media_id=1408197"><p>

‘গেঁথেছি মোরা বিজয়ের মালাপরব তব গলেবিজয়ের বেশে পরবেন তা মোদের অশ্রুজলে।




আপনার প্রেরণায় চলেছি আমরা সকলে একসাথেআপনার আশীর্বাদ আমাদের সর্বদা পাথেয়।




আপনার নেতৃত্বে, আপনার মহাপরিকল্পনায়,আমরা সব সময় এগিয়ে ছিলাম অন্যের তুলনায়।




নির্ভিকচিত্তে আমাদের অগ্রসর করিয়াছেন শুধু সম্মুখ পথে,তাই, আবারও আপনার নেতৃত্বেআগামীতেও চলব আমরা দুর্বার গতিতে।’




কবিতাটি বিদ্যুৎ, জ্বালানি ও খনিজ সম্পদ মন্ত্রণালয়ে প্রতিমন্ত্রী নসরুল হামিদের উদ্দেশে লিখেছেন বিদ্যুৎ বিভাগের অতিরিক্ত সচিব মাকসুদা খাতুন। গতকাল সোমবার শপথ গ্রহণের পর আজ মঙ্গলবার দুপুরে প্রতিমন্ত্রীকে বিদ্যুৎ ও জ্বালানি বিভাগের কর্মকর্তারা ফুল দিয়ে বরণ করে নেন। তবে কারও কারও উচ্ছ্বাস ছিল চোখে পড়ার মতো।




রাজধানীর আবদুল গণি রোডে বিদ্যুৎ ভবনে প্রতিমন্ত্রীকে শুভেচ্ছা ও অভিনন্দন জানানোর আয়োজন করেন বিদ্যুৎ বিভাগের কর্মকর্তারা। অনুষ্ঠানের শুরুতে অতিরিক্ত সচিব মাকসুদা খাতুন নিজের লেখা এই কবিতা আবৃত্তি করেন। নসরুল হামিদের ওপর লেখা কবিতাটি প্রশংসায় ভরপুর। মাকসুদা খাতুন টানা ১২ বছর এ বিভাগে রয়েছেন। সাধারণত পদোন্নতি হলে অন্যত্র বদলি করা হয় কর্মকর্তাদের। কিন্তু তাঁর ক্ষেত্রে তেমনটি হয়নি।




অনুষ্ঠানের সঞ্চালক ছিলেন বিদ্যুৎ বিভাগে গত ছয় মাস আগে যোগ দেওয়া অতিরিক্ত সচিব সেলিম আল মাহমুদ। বিদ্যুৎ বিভাগের সচিব, বাংলাদেশ এনার্জি রেগুলেটরি কমিশনের চেয়ারম্যান, বিদ্যুৎ উন্নয়ন বোর্ডের চেয়ারম্যানসহ বিদ্যুৎ বিভাগের অধিদপ্তর, পরিদপ্তর, কোম্পানিগুলোর প্রধানেরা প্রতিমন্ত্রীকে ফুল দিয়ে শুভেচ্ছা জানান।




শুভেচ্ছার জবাবে প্রতিমন্ত্রী নসরুল হামিদ বলেন, ‘এত ফুলের দরকার ছিল না। আমাকে শুভেচ্ছা জানালেই হতো। প্রধানমন্ত্রীর সঙ্গে কাজ করা আনন্দদায়ক। উনি আস্থা রেখেছেন। সে কারণে তিনি এ মন্ত্রণালয়ে আবার আমাকে পাঠিয়েছেন। এই আস্থার মর্যাদা রাখতে হবে। এবার সাশ্রীয়মূল্যে নিরবচ্ছিন্ন বিদ্যুৎ সরবরাহ করাই আমাদের লক্ষ্য।’




বিদ্যুৎ সচিব আহমদ কায়কাউস বলেন, ‘আমরা উন্নয়নশীল দেশে প্রবেশ করেছি। এই প্রবৃদ্ধি ধরে রাখতে বিদ্যুৎ খাতের উন্নতি ধরে রাখতে হবে।’




এর আগে দুপুর ১২টায় প্রতিমন্ত্রী নসরুল হামিদকে সচিবালয়ে জ্বালানি বিভাগে কর্মকর্তারা ফুল দিয়ে শুভেচ্ছা জানান। জ্বালানি বিভাগে নসরুল হামিদ বলেন, জ্বালানি খাতের উন্নয়নে সিদ্ধান্তহীনতায় ভোগা যাবে না, দ্রুত সিদ্ধান্ত নিতে হবে। তিনি বলেন, সামনে তিন মাসের মধ্যে পরিকল্পনা করতে হবে। আর পরের সাড়ে চার বছর হবে বাস্তবায়নের বছর। এবার তিনি জ্বালানি খাতের উন্নয়নে বেশি সময় ব্যয় করবেন বলেও জানান।




জ্বালানি বিভাগের সচিব আবু হেনা রহমতুল মুনিম বলেন, ‘নতুন কেউ এলে তাঁকে নতুন করে জানতে নতুন করে ভাবতে হতো। এখন শুধুই কাজ এগিয়ে নেওয়া।’


</p><li><a href='https://www.prothomalo.com/bangladesh/article/1573745/%E0%A6%9C%E0%A6%A8%E0%A6%97%E0%A6%A3%E0%A7%87%E0%A6%B0-%E2%80%98%E0%A6%9A%E0%A6%BE%E0%A6%95%E0%A6%B0%E2%80%99-%E0%A6%B9%E0%A7%9F%E0%A7%87-%E0%A6%95%E0%A6%BE%E0%A6%9C-%E0%A6%95%E0%A6%B0%E0%A6%AC%E0%A7%87%E0%A6%A8-%E0%A6%B8%E0%A7%8D%E0%A6%AC%E0%A6%BE%E0%A6%B8%E0%A7%8D%E0%A6%A5%E0%A7%8D%E0%A6%AF' target='_blank' >জনগণের ‘চাকর’ হয়ে কাজ করবেন স্বাস্থ্য প্রতিমন্ত্রী!</a><br><p>[
দেশের স্বাস্থ্য ব্যবস্থার উন্নতিতে প্রয়োজনে জনগণের ‘চাকর’ হয়ে কাজ করতে চেয়েছেন নতুন স্বাস্থ্য প্রতিমন্ত্রী মুরাদ হাসান।গতকাল সোমবার মন্ত্রিসভা গঠন...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/3f020cd29fad2d7fc30ef9596f5549ce-5c3489e4efeea.jpg?jadewits_media_id=1408195"><p>

দেশের স্বাস্থ্য ব্যবস্থার উন্নতিতে প্রয়োজনে জনগণের ‘চাকর’ হয়ে কাজ করতে চেয়েছেন নতুন স্বাস্থ্য প্রতিমন্ত্রী মুরাদ হাসান।গতকাল সোমবার মন্ত্রিসভা গঠন হয়। আজ মঙ্গলবার নতুন মন্ত্রিসভার সদস্যরা নিজ নিজ কার্যালয়ে বসেন। আজই স্বাস্থ্য মন্ত্রণালয়ের সভাকক্ষে সাংবাদিকদের সঙ্গে মতবিনিময়সভার আয়োজন হয়। সেখানেই এসব কথা বলেন স্বাস্থ্য প্রতিমন্ত্রী। মুরাদ হাসান বলেন, ‘দেশের স্বাস্থ্য ব্যবস্থার উন্নতিতে জনগণের সেবক হয়ে কাজ করব। প্রয়োজনে ‘‘চাকর’’ হয়ে কাজ করব।’আজ মত বিনিময় সভার শুরুতে দেশের স্বাস্থ্য ব্যবস্থার উন্নয়নে গত ১০ বছরে সরকারের বিভিন্ন অর্জনের বর্ণনা দেন স্বাস্থ্যমন্ত্রী জাহিদ মালেক। তিনি বলেছন, স্বাস্থ্য সেবার মান উন্নয়ন করাই হলো তাঁর অগ্রাধিকার। এ জন্য যত দ্রুততার সঙ্গে সম্ভব ১০ হাজার চিকিৎসক নিয়োগের প্রক্রিয়া তিনি শেষ করবেন।স্বাস্থ্যমন্ত্রী বলেন, দেশে অস্বাভাবিক হারে অস্ত্রোপচারে শিশু জন্মের হার বেড়ে গেছে। এটা কমানোর জন্য জনসচেতনতা বৃদ্ধি এবং বেসরকারি প্রতিষ্ঠানের ওপর নজরদারি বাড়ানো হবে।সরকারি-বেসরকারি মেডিকেল কলেজগুলোতে শিক্ষক সংকট কমানোর জন্য কার্যকর উদ্যোগ নেওয়া হবে।




আজ এক প্রশ্নের উত্তরে স্বাস্থ্যমন্ত্রী বলেন, দেশে স্বাস্থ্য সেবায় মানুষ নিজের পকেট থেকে খরচ করে ৬৭ শতাংশ। এর বড় অংশ অর্থাৎ প্রায় ৪৫ শতাংশ যায় ওষুধ কেনার জন্য। নতুন সরকার চেষ্টা করবে ওষুধের দাম সহনীয় মাত্রায় রাখার জন্য। তিনি বলেন, চিকিৎসা ব্যয় কমানোর জন্য এবং মাসম্মত সেবা বাড়ানোর জন্য স্বাস্থ্য মন্ত্রণালয় দেশব্যাপী সর্বজনীন স্বাস্থ্য সুরক্ষা কর্মসূচি জোরদার করবে।


</p><li><a href='https://www.prothomalo.com/bangladesh/article/1573744/%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87-%E0%A6%B6%E0%A6%B9%E0%A6%B0%E0%A7%87%E0%A6%B0-%E0%A6%B8%E0%A7%81%E0%A6%AC%E0%A6%BF%E0%A6%A7%E0%A6%BE-%E0%A6%A6%E0%A6%BF%E0%A6%A4%E0%A7%87-%E0%A6%9A%E0%A6%BE%E0%A6%A8-%E0%A6%B8%E0%A7%8D%E0%A6%A5%E0%A6%BE%E0%A6%A8%E0%A7%80%E0%A7%9F-%E0%A6%B8%E0%A6%B0%E0%A6%95%E0%A6%BE%E0%A6%B0-%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80' target='_blank' >গ্রামে শহরের সুবিধা দিতে চান স্থানীয় সরকার মন্ত্রী</a><br><p>[
নতুন মন্ত্রিসভার স্থানীয় সরকার, পল্লী উন্নয়ন ও সমবায় মন্ত্রী মো. তাজুল ইসলাম বলেছেন, আগামী পাঁচ বছর দেশের অবকাঠামো খাতে উন্নয়নে চমক থাকবে। দেশের...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/97928fa9f382b2bdf25d39c0ed540a44-5c34894bc8916.jpg?jadewits_media_id=1408193"><p>

নতুন মন্ত্রিসভার স্থানীয় সরকার, পল্লী উন্নয়ন ও সমবায় মন্ত্রী মো. তাজুল ইসলাম বলেছেন, আগামী পাঁচ বছর দেশের অবকাঠামো খাতে উন্নয়নে চমক থাকবে। দেশের প্রতিটি গ্রামে শহরের সব নাগরিক সুবিধা পৌঁছে দেওয়া হবে।




আজ মঙ্গলবার সচিবালয়ে প্রথম কর্মদিবসে স্থানীয় সরকার, পল্লী উন্নয়ন ও সমবায় মন্ত্রণালয়ের কর্মকর্তাদের সঙ্গে বৈঠকে তিনি এসব কথা বলেন।




তাজুল ইসলাম বলেন, স্থানীয় সরকারকে শক্তিশালী করলে দেশ সুষম উন্নয়নের ছোঁয়া পাবে। বাংলাদেশ এখন অপার সম্ভাবনার দেশ। আমাদের বিশাল জনসংখ্যা রয়েছে। এ জনসংখ্যাকে দারিদ্র্যের হাত থেকে মুক্ত করে জনসম্পদ হিসেবে ব্যবহার করলে ২০৪১ সালের আগেই আমরা সোনার বাংলায় পরিণত হব।




ভবিষ্যৎ চ্যালেঞ্জ বিষয়ে সাংবাদিকদের প্রশ্নের জবাবে তাজুল ইসলাম বলেন, আমরা দারিদ্র্যমুক্ত একটি সমৃদ্ধ জনপদে পরিণত হওয়ার লক্ষ্যে কাজ করছি। প্রতিটি গ্রামকে শহরে পরিণত করার অঙ্গীকার বাস্তবায়ন করার জন্য পরিকল্পনা গ্রহণ করা হবে। গুণগত কাজ ও সম্পদের সুষ্ঠু ব্যবস্থাপনার মাধ্যমে দেশে আগামী পাঁচ বছরে উন্নয়নে চমক থাকবে। সব ধরনের উন্নয়ন প্রকল্প বাস্তবায়নে দুর্নীতির প্রতি ‘জিরো টলারেন্স’ (শূন্য সহিষ্ণুতা) নীতিতে আমরা কাজ করব।




অনুষ্ঠানে স্থানীয় সরকার, পল্লি উন্নয়ন ও সমবায় মন্ত্রণালয়ের প্রতিমন্ত্রী স্বপন ভট্টাচার্য, স্থানীয় সরকার বিভাগের সিনিয়র সচিব এস এম গোলাম ফারুক এবং পল্লি উন্নয়ন ও সমবায় বিভাগের সচিব মো. কামাল উদ্দিন তালুকদারসহ মন্ত্রণালয়ের ঊর্ধ্বতন কর্মকর্তা ও দপ্তর-সংস্থা প্রধানেরা উপস্থিত ছিলেন।




মো. তাজুল ইসলাম একাদশ জাতীয় সংসদ নির্বাচনে কুমিল্লা-৯ আসন থেকে চতুর্থবারের মতো সংসদ সদস্য নির্বাচিত হন। তিনি দশম জাতীয় সংসদে বিদ্যুৎ,জ্বালানি ও খনিজ সম্পদ মন্ত্রণালয় সম্পর্কিত সংসদীয় স্থায়ী কমিটির চেয়ারম্যান ও পরিকল্পনা মন্ত্রণালয় সম্পর্কিত সংসদীয় কমিটির সদস্য হিসেবে দায়িত্ব পালন করেন।


</p><li><a href='https://www.prothomalo.com/bangladesh/article/1573743/%E0%A6%8F%E0%A6%AC%E0%A6%BE%E0%A6%B0-%E0%A6%B6%E0%A7%80%E0%A6%A4%E0%A7%87-%E0%A6%95%E0%A6%BE%E0%A6%81%E0%A6%AA%E0%A6%AC%E0%A7%87-%E0%A6%A8%E0%A6%BE-%E0%A6%A2%E0%A6%BE%E0%A6%95%E0%A6%BE' target='_blank' >এবার শীতে কাঁপবে না ঢাকা</a><br><p>[
ঢাকা মহানগরের পাশের এলাকাগুলোতে ইতিমধ্যে মোটামুটি শীতের আমেজ পাওয়া গেলেও রাজধানীতে এবার এমন পরশ পাওয়ার সম্ভাবনা নেই বলে আবহাওয়া অফিস সূত্রে জানা...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/c829668e28da81ab5a197778de755e25-5c348384e6a3f.jpg?jadewits_media_id=1408192"><p>

ঢাকা মহানগরের পাশের এলাকাগুলোতে ইতিমধ্যে মোটামুটি শীতের আমেজ পাওয়া গেলেও রাজধানীতে এবার এমন পরশ পাওয়ার সম্ভাবনা নেই বলে আবহাওয়া অফিস সূত্রে জানা যায়। অবশ্য উত্তরাঞ্চলসহ দেশের বিভিন্ন স্থানে এখন শীতের তীব্রতা অনুভূত হচ্ছে।




আবহাওয়াবিদ আবদুর রহমান আজ বাসসকে বলেন, আগামী এক সপ্তাহ ঢাকার আবহাওয়া মোটামুটি একই রকম থাকবে। এর মধ্যে দিনের তাপমাত্রা সামান্য বাড়তে পারে। আজ ঢাকার সর্বনিম্ন তাপমাত্রা ছিল (সকাল ৬টা পর্যন্ত) ১৩ দশমিক ২ এবং সর্বোচ্চ ২৮ দশমিক ৬ ডিগ্রি সেলসিয়াস।




গত বছর এই দিনে পুরো দেশই শৈত্যপ্রবাহে কেপে উঠেছিল। সেদিন দেশের সর্বনিম্ন তাপমাত্রা ছিল পঞ্চগড়ের তেঁতুলিয়ায়, ২ দশমিক ৬ ডিগ্রি সেলসিয়াস। আর ঢাকায় ছিল ৯ দশমিক ৫ ডিগ্রি সেলসিয়াস।




আবহাওয়াবিদ বলেন, রাজধানীতে ঘনবসতি, প্রয়োজনের তুলনায় কম গাছগাছালি এবং যান্ত্রিক যানবাহনের কার্বন ডাই অক্সাইড পরিবেশকে উষ্ণ করছে। এ কারণে দেশের অন্যান্য স্থানের চেয়ে ঢাকায় উষ্ণতা সব সময় বেশি থাকে।




আবদুর রহমান বলেন, দেশের উত্তরাঞ্চলসহ কিছু কিছু স্থানে মৃদু ও মাঝারি শৈত্যপ্রবাহ বয়ে যাচ্ছে। তবে পূর্বাভাসের নাগালের মধ্যে ঢাকায় এমন শৈত্যপ্রবাহের সম্ভাবনা নেই। এ ছাড়া, নিম্নচাপেরও কোনো পূর্বাভাস নেই। তবে জানুয়ারির দ্বিতীয় বা তৃতীয় সপ্তাহে এই নগরীর তাপমাত্রা কিছুটা কমতে পারে বলে জানান তিনি।


</p><li><a href='https://www.prothomalo.com/bangladesh/article/1573727/%E0%A6%AC%E0%A6%BE%E0%A6%A3%E0%A6%BF%E0%A6%9C%E0%A7%8D%E0%A6%AF-%E0%A6%AE%E0%A7%87%E0%A6%B2%E0%A6%BE%E0%A7%9F-%E0%A6%AF%E0%A6%BE%E0%A6%A4%E0%A6%BE%E0%A7%9F%E0%A6%BE%E0%A6%A4%E0%A7%87%E0%A6%B0-%E0%A6%AA%E0%A6%A5-%E0%A6%9C%E0%A6%BE%E0%A6%A8%E0%A6%BE%E0%A6%B2-%E0%A6%AA%E0%A7%81%E0%A6%B2%E0%A6%BF%E0%A6%B6' target='_blank' >বাণিজ্য মেলায় যাতায়াতের পথ জানাল পুলিশ</a><br><p>[
ঢাকা আন্তর্জাতিক বাণিজ্য মেলা উপলক্ষে বিশেষ ট্রাফিক নির্দেশনা দিয়েছে ঢাকা মহানগর পুলিশ (ডিএমপি)। রপ্তানি উন্নয়ন ব্যুরো (ইপিবি) শেরেবাংলা নগরের...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/b9ecf2109b5baf91fd2963cd42186b42-5c34717353ef4.jpg?jadewits_media_id=1408148"><p>

ঢাকা আন্তর্জাতিক বাণিজ্য মেলা উপলক্ষে বিশেষ ট্রাফিক নির্দেশনা দিয়েছে ঢাকা মহানগর পুলিশ (ডিএমপি)। রপ্তানি উন্নয়ন ব্যুরো (ইপিবি) শেরেবাংলা নগরের বঙ্গবন্ধু আন্তর্জাতিক সম্মেলন কেন্দ্রের পশ্চিমে খোলা জায়গায় কাল বুধবার থেকে ঢাকা আন্তর্জাতিক বাণিজ্য মেলার আয়োজন করেছে।




ডিএমপি থেকে জানানো হয়, বাণিজ্য মেলায় দেশি-বিদেশিসহ প্রচুর লোকের সমাগম হয়। ঢাকাসহ বিভিন্ন অঞ্চল থেকে লোকজন যানবাহনে মেলা দেখেতে আসেন। মেলায় দর্শনার্থীদের সঠিক পথে ও সুষ্ঠুভাবে যাওয়া-আসা, সুশৃঙ্খল যানবাহন পার্কিং, মেলা থেকে বের হওয়া এবং আশপাশের এলাকায় যানবাহন চলাচল স্বাভাবিক রাখার জন্য ডিএমপির ট্রাফিক বিভাগ কিছু ব্যবস্থা নিয়েছে। সেগুলো হলো—




মেলায় আসা যানবাহন পার্কিংয়ের স্থানক. ১ নম্বর পার্কিং (ডিআইটিএফ-২০১৯-এর ভিআইপি গেট থেকে প্রধান গেট পর্যন্ত খালি জায়গা)।




খ. ২ নম্বর পার্কিং (ডিআইটিএফ-২০১৯-এর ২ নম্বর গেটসংলগ্ন খালি জায়গা)। গ. ৩ নম্বর পার্কিং (র‌্যাব-২ অফিসের বিপরীত কলোনি মাঠ)।




ঘ. ৪ নম্বর পার্কিং (র‌্যাব-২ অফিসের উত্তর পাশে সরকারি কলোনি মাঠ)।




ঙ. ৫ নম্বর পার্কিং (জি টাইপ কলোনি মাঠ)।




চ. মোটরসাইকেল পার্কিং (বিআইসিসির পশ্চিম পাশের ফাঁকা জায়গা, মেলা ‘ট্রাফিক কমান্ড অ্যান্ড কন্ট্রোল সেন্টার’–এর সামনে এবং পিডব্লিউডি অফিসের ভেতরে ফাঁকা জায়গায়)।




মেলায় প্রবেশের পথ১. যেসব দর্শনার্থী যানবাহন নিয়ে নিউমার্কেট-ধানমন্ডির দিক থেকে মিরপুর রোড ব্যবহার করে মেলায় আসবেন, তাঁরা রেসিডেনসিয়াল কলেজের বিপরীতে প্রতিরক্ষা মন্ত্রণালয়ে যাওয়ার রাস্তা/শহীদ সোহরাওয়ার্দী হাসপাতাল কলেজ, নতুন সড়ক ব্যবহার করে গণভবন হাইস্কুল ক্রসিং হয়ে মেলায় ঢুকবেন এবং ২ নম্বর পার্কিং ব্যবহার করবেন।




২. যেসব দর্শনার্থী যানবাহন নিয়ে গাবতলী, মোহাম্মদপুর ও আশপাশ এলাকা থেকে মেলায় আসবেন, তাঁরা শিশুমেলা ক্রসিং হয়ে শ্যামলী-আগারগাঁও লিংক রোড ব্যবহার করে শেরেবাংলা আদর্শ মহিলা কলেজ গেট দিয়ে প্রবেশ করে শেরেবাংলা কৃষি বিশ্ববিদ্যালয় ও র‌্যাব-২ অফিসের বিপরীতে সরকারি কলোনি মাঠে (৩ নম্বর পার্কিং) গাড়ি পার্ক করে মেলায় ঢুকতে পারবেন।




৩. যেসব দর্শনার্থী যানবাহন নিয়ে পল্লবী-কাজীপাড়া-শেওড়াপাড়া ও আশপাশ এলাকা থেকে মেলায় আসবেন, তাঁরা আগারগাঁও লাইট ক্রসিংয়ে ডানে মোড় নিয়ে শ্যামলী-আগারগাঁও লিংক রোড ব্যবহার করে শেরেবাংলা আদর্শ মহিলা কলেজ গেট হয়ে র‌্যাব-২ অফিসের বিপরীত কলোনি মাঠের (৩ নম্বর পার্কিং) পাশের মাঠে ট্রাফিক পুলিশ কর্তৃক নির্ধারিত স্থানে (৪ ও ৫ নম্বর পার্কিং) গাড়ি পার্ক করে মেলায় ঢুকবেন।




৪. যেসব দর্শনার্থী যানবাহন নিয়ে উড়োজাহাজ ক্রসিং হয়ে মেলায় আসবেন, তাঁরা বঙ্গবন্ধু আন্তর্জাতিক সম্মেলন কেন্দ্র (বিআইসিসি) ও পরিকল্পনা কমিশনের মধ্যবর্তী রাস্তা দিয়ে মেলায় ঢুকবেন এবং ১ নম্বর পার্কিং ব্যবহার করবেন।




৫. মোটরসাইকেল নিয়ে যাঁরা মেলায় আসবেন, তাঁরা বিআইসিসির পশ্চিম পাশের ফাঁকা জায়গা ‘ট্রাফিক কমান্ড অ্যান্ড কন্ট্রোল সেন্টার’–এর সামনে এবং পিডব্লিউডি অফিসের ভেতরে ফাঁকা জায়গায় পার্ক করে মেলায় ঢুকবেন। হেলমেট নিজ হেফাজতে রাখবেন।




৬. মেলা প্রাঙ্গণে নির্দিষ্ট ফির বিনিময়ে গাড়ি পার্কিংয়ের সুব্যবস্থা থাকবে। যানবাহন নিয়ে আগত সবাইকে ট্রাফিক পুলিশ কর্তৃক নির্দেশিত স্থানে গাড়ি পার্কিং করার জন্য অনুরোধ করা হলো। পার্কিং এলাকায় গাড়িতে মালামাল নিজ দায়িত্বে রাখবেন।




মেলা থেকে বের হতে১. মেলার ১ নম্বর পার্কিং থেকে বের হওয়ার ক্ষেত্রে পিডব্লিউডি ক্রসিং হয়ে শেরেবাংলা নগর শিক্ষা প্রকৌশল ভবন ডানে মোড় নিয়ে বেগম রোকেয়া সরণিতে ঢুকবেন।




২. মেলার ২ নম্বর পার্কিং থেকে বের হওয়ার সময় গণভবন স্কুল ক্রসিং থেকে কৃষি বিশ্ববিদ্যালয়ের সংযোগ সড়ক হয়ে সোহরাওয়ার্দী হাসপাতালের দক্ষিণ পাশ দিয়ে মিরপুর রোডে ঢুকবেন।




৩. মেলার ৩, ৪ ও ৫ নম্বর পার্কিং থেকে বের হওয়ার সময় শ্যামলী-আগারগাঁও লিংক রোড হয়ে মিরপুর রোড ও বেগম রোকেয়া সরণি উভয় রাস্তায় ঢুকতে পারবেন।




সরকারি ছুটির দিনে১. মেলা চলাকালে সরকারি ছুটির দিনে খামারবাড়ি থেকে আগারগাঁও লাইট ক্রসিং পর্যন্ত রিকশা, ভ্যান, ঠেলাগাড়িসহ অযান্ত্রিক যানবাহন চলাচল সম্পূর্ণ বন্ধ থাকবে।




২. যানবাহন নিয়ন্ত্রণের সুবিধার্থে শুক্র, শনিবারসহ সরকারি ছুটির দিনে আগারগাঁও নতুন সড়ক ব্যবহার করে বঙ্গবন্ধু আন্তর্জাতিক সম্মেলন কেন্দ্র ক্রসিং হয়ে মেলা প্রাঙ্গণে ঢোকা যাবে না। ওই সড়ক ব্যবহারকারীদের আগারগাঁও লাইট ক্রসিং হয়ে মেলায় ঢোকার জন্য অনুরোধ করা হলো।




রোড ডাইভারশনঢাকা আন্তর্জাতিক বাণিজ্য মেলা চলাকালে ওই এলাকায় বসবাসকারী, সরকারি-বেসরকারি দপ্তরে আগত গাড়ি ও শুধু মেলায় প্রবেশকারী গাড়ি ব্যতীত অন্য সবাইকে নিম্নলিখিত সড়ক ব্যবহার না করে বিকল্প সড়ক ব্যবহার করার জন্য বিশেষভাবে অনুরোধ করেছে ডিএমপি:




১. বিআইসিসি ক্রসিং থেকে গণভবন স্কুল হয়ে প্রতিরক্ষা মন্ত্রণালয় ক্রসিং পর্যন্ত।




২. শহীদ সোহরাওয়ার্দী হাসপাতাল কলেজ নতুন সড়ক (পশ্চিম মাথা) ও সোহরাওয়ার্দী হাসপাতাল কলেজ গেট থেকে গণভবন স্কুল হয়ে পিডব্লিউডি ক্রসিং হয়ে বিআইসিসি পর্যন্ত।




৩. শেরেবাংলা আদর্শ মহিলা কলেজ গেট থেকে শিক্ষা প্রকৌশল ক্রসিং হয়ে প্যারেড স্কয়ার রোকেয়া সরণি ক্রসিং (শেরেবাংলা কৃষি বিশ্ববিদ্যালয় গ্যাপ) পর্যন্ত।


</p><li><a href='https://www.prothomalo.com/bangladesh/article/1573726/%E0%A6%86%E0%A6%AE%E0%A6%BE%E0%A6%B0-%E0%A6%85%E0%A6%AC%E0%A6%B8%E0%A7%8D%E0%A6%A5%E0%A6%BE%E0%A6%A8%E0%A7%87%E0%A6%B0-%E0%A6%AA%E0%A6%B0%E0%A6%BF%E0%A6%AC%E0%A6%B0%E0%A7%8D%E0%A6%A4%E0%A6%A8-%E0%A6%B9%E0%A7%9F%E0%A6%A8%E0%A6%BF-%E0%A6%87%E0%A6%B8%E0%A6%BF-%E0%A6%AE%E0%A6%BE%E0%A6%B9%E0%A6%AC%E0%A7%81%E0%A6%AC' target='_blank' >আমার অবস্থানের পরিবর্তন হয়নি: ইসি মাহবুব</a><br><p>[
নির্বাচন অংশীদারমূলক হয়েছে-এমন বক্তব্যের ব্যাখ্যা দিতে গিয়ে নির্বাচন কমিশনার (ইসি) মাহবুব তালুকদার বলেছেন, ‘আমার অবস্থানের কোনো পরিবর্তন হয়নি।’
আজ...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/53cbf6ae6be0cfe52741822efbc50999-5c34702b3c092.jpg?jadewits_media_id=1408147"><p>

নির্বাচন অংশীদারমূলক হয়েছে-এমন বক্তব্যের ব্যাখ্যা দিতে গিয়ে নির্বাচন কমিশনার (ইসি) মাহবুব তালুকদার বলেছেন, ‘আমার অবস্থানের কোনো পরিবর্তন হয়নি।’




আজ মঙ্গলবার গণমাধ্যমে পাঠানো এক লিখিত বক্তব্যে ইসি মাহবুব তালুকদার এ কথা বলেন।




মাহবুব তালুকদার বলেন, গত ৩ জানুয়ারি নির্বাচন কমিশন সচিবালয়ের উদ্যোগে আয়োজিত ‘ধন্যবাদ জ্ঞাপন অনুষ্ঠানে’ তিনি যে বক্তব্য দেন, তাতে কিছু বিভ্রান্তির সৃষ্টি হয়েছে।




লিখিত বক্তব্যে নির্বাচন কমিশনার মাহবুব তালুকদার বলেন, আমি বলেছি, অংশগ্রহণমূলক নির্বাচন উপহার দিয়েছি। ইতিপূর্বে ১৭ ডিসেম্বর আমি বলেছিলাম, ‘সব দল অংশগ্রহণ করলে অংশগ্রহণমূলক নির্বাচন বলা হয়। সুষ্ঠু নির্বাচনের সঙ্গে এর সম্পর্ক নেই। নির্বাচন অংশগ্রহণমূলক হওয়া একটি প্রাথমিক প্রাপ্তি। আসল কথা হচ্ছে, নির্বাচন গ্রহণযোগ্য হচ্ছে কি না এবং বিশ্বাসযোগ্য কি না? নির্বাচন গ্রহণযোগ্য ও বিশ্বাসযোগ্য না হলে অংশগ্রহণমূলক হলেও কোনো লাভ নেই।’




মাহবুব তালুকদার বলেন, ‘নির্বাচনের বিশ্বাসযোগ্যতা ও গ্রহণযোগ্যতা নিয়ে ধন্যবাদ জ্ঞাপন অনুষ্ঠানে আমি কোনো কথা বলিনি। কেমন নির্বাচন হয়েছে, সাংবাদিকদের এহেন প্রশ্নের জবাবে আমি পূর্বেও বলেছি, নিজেদের বিবেককে জিজ্ঞাসা করুন, তাহলে এ প্রশ্নের জবাব পেয়ে যাবেন। এখনো আমি সেই কথা বলি। আমার অবস্থানের কোনো পরিবর্তন হয়নি। আমার ধন্যবাদ জ্ঞাপন বক্তব্যকে রাজনৈতিকভাবে বিচার-বিশ্লেষণ করা ঠিক হবে না।’




এর আগে গত ৩ জানুয়ারি মাহবুব তালুকদার বলেন, ‘এই প্রথম একটা অংশীদারি ও অংশগ্রহণমূলক সংসদ নির্বাচন আমরা জাতিকে উপহার দিতে পেরেছি। আমি মনে করি, এই নির্বাচন বাংলাদেশের নির্বাচনের ইতিহাসে একটা ঐতিহ্য সৃষ্টি করবে।’ তিনি বলেন, ‘নির্বাচন যে এত বিশাল কর্মযজ্ঞ, এ বিষয়ে সত্যি আমার ধারণা ছিল না। কারণ নির্বাচন কমিশনের সঙ্গে কাজ করার কোনো সুযোগ কিংবা নির্বাচন কমিশন সচিবালয়ের কাজ করার কোনো সুযোগ আমার আমলা জীবনে কখনো হয়নি। আমি বিশেষ করে লক্ষ করেছি, এই বিশাল কর্মযজ্ঞের যিনি কেন্দ্রবিন্দু, আমাদের নির্বাচন কমিশনের সচিব মহোদয় এবং তাঁর সঙ্গে এখানে যাঁরা ছিলেন, তাঁরা কী নিরলস প্রচেষ্টার মাধ্যমে এই নির্বাচনকে সফল করেছেন। সে জন্য আমি বিশেষভাবে ধন্যবাদ জানাতে চাই মাননীয় প্রধান নির্বাচন কমিশনারকে। তিনি একজন মুক্তিযোদ্ধা। যোদ্ধার মতোই তিনি এই বিশাল কর্মযজ্ঞে সবাইকে নেতৃত্ব দিয়েছেন।’




আরও পড়ুনউল্টো সুর মাহবুব তালুকদারের, নির্বাচন অংশীদারিমূলক হয়েছে 


</p></ol>
    </body>
</html>     

