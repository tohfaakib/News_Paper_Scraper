
<html>
    <head>
    <meta charset="UTF-8">
    <title>Prothom Alo Link Scraping</title>
    </head>
    <body>
        <h2>Economy</h2>
<ol><li><a href='https://www.prothomalo.com/economy/article/1573697/%E0%A6%AE%E0%A6%BE%E0%A6%B2%E0%A6%BF%E0%A6%95%E0%A7%87%E0%A6%B0-%E0%A6%95%E0%A7%8C%E0%A6%B6%E0%A6%B2%E0%A7%87-%E0%A6%B6%E0%A7%8D%E0%A6%B0%E0%A6%AE%E0%A6%BF%E0%A6%95%E0%A7%87%E0%A6%B0-%E0%A6%95%E0%A7%8D%E0%A6%B7%E0%A7%8B%E0%A6%AD' target='_blank' >মালিকের কৌশলে শ্রমিকের ক্ষোভ</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/292e3d7313cdcf9b5c2238aed9eb376c-5c344d53a3d29.jpg?jadewits_media_id=1408061"><p>






নতুন মজুরিকাঠামোতে পোশাকশ্রমিকদের নিম্নতম বা ৭ নম্বর গ্রেডে মজুরি বেড়েছে ২ হাজার ৭০০ টাকা। তার মধ্যে মূল মজুরি ১ হাজার ১০০ টাকা। একই হারে অন্যান্য গ্রেডের মজুরিও বেড়েছে। সরল এই অঙ্কের মধ্যেই রয়েছে গলদ। কারণ, প্রতিবছর ৫ শতাংশ হারে শ্রমিকের মজুরি বেড়েছে। সে জন্য ৩, ৪ ও ৫ নম্বর গ্রেডের পুরোনো অনেক শ্রমিক ঘোষিত নতুন মজুরিকাঠামোর সমপরিমাণ মূল মজুরি এখনই পাচ্ছেন। প্রায় প্রতিটি কারখানায় এই তিন গ্রেডেই সবচেয়ে বেশি শ্রমিক কাজ করেন।




মূল মজুরি কম হারে বাড়ানোর পুরোনো কৌশলটি মালিকপক্ষ এবারও নিয়েছে। তার কারণে শেষ পর্যন্ত নতুন কাঠামোতে শ্রমিকের একটি বড় অংশের মূল মজুরি প্রকৃতপক্ষে বাড়েনি। ফলে  ওভারটাইম ও উৎসব ভাতাও বাড়বে না তাঁদের। পাঁচ বছর পর নতুন মজুরিকাঠামোতে প্রত্যাশা পূরণ না হওয়ার কারণেই শ্রমিকেরা বিক্ষুব্ধ হয়ে উঠেছেন, এমনটিই জানিয়েছেন বেশ কয়েকজন শ্রমিকনেতা।




আট হাজার টাকা নিম্নতম মজুরি ঘোষণা করে গত ২৫ নভেম্বর প্রজ্ঞাপন জারি করে শ্রম মন্ত্রণালয়। চলতি মাস থেকে নতুন কাঠামো অনুযায়ী মজুরি পাবেন শ্রমিকেরা। তবে গত মাসের প্রথম সপ্তাহে সেই মজুরিকাঠামোতে বৈষম্যের অভিযোগ তুলে আন্দোলনে নামেন নারায়ণগঞ্জ ও গাজীপুরের শ্রমিকেরা। নির্বাচনের আগে আন্দোলন কিছুটা স্তিমিত হলেও গতকাল সোমবার দ্বিতীয় দিনের মতো রাজধানীর এয়ারপোর্ট, উত্তরা, আজমপুর, আবদুল্লাহপুর এলাকায় পোশাক কারখানার শ্রমিকেরা সড়ক অবরোধ করে দীর্ঘসময় বিক্ষোভ করেন। সাভারের হেমায়েতপুরেও শ্রমিক বিক্ষোভের ঘটনা ঘটেছে।




মজুরি নিয়ে শ্রম অসন্তোষের বিষয়ে জানতে চাইলে ইন্ডাস্ট্রিয়াল বাংলাদেশ কাউন্সিলের সাবেক মহাসচিব মো. তৌহিদুর রহমান প্রথম আলোকে বলেন, অতীতের সব মজুরিকাঠামোতেই বেসিক (মূল মজুরি) কম বাড়ানোর কৌশল নিয়েছিল মালিকপক্ষ। সেই ধারাবাহিকতায় এবার ভাতা বৃদ্ধি করে মূল মজুরি কমানো হয়েছে। মালিকদের এই কৌশলই শ্রম অসন্তোষের অন্যতম কারণ। গতবারের মজুরিকাঠামো বাস্তবায়নের পর থেকে প্রতিবছর ৫ শতাংশ হারে বেসিক বেড়েছে।




তৌহিদুর রহমান বলেন, নিম্নতম মজুরি আট হাজার টাকা নিয়ে সমস্যা নেই। সমস্যা হচ্ছে ওপরের গ্রেডে, যেখানে দক্ষ শ্রমিকেরা কাজ করেন। সেসব গ্রেডে যে হারে মজুরি বাড়ানো দরকার ছিল, সেটি  হয়নি। সে জন্য শ্রমিকেরা খুশি হতে পারেননি।




অবশ্য মালিকপক্ষ কোনো কৌশল করেনি বলে দাবি করেছেন তৈরি পোশাকশিল্পের মালিকদের সংগঠন বিজিএমইএর সভাপতি সিদ্দিকুর রহমান। গতকাল তিনি প্রথম আলোকে বলেন, ‘কোনো কৌশল করা হয়নি। প্রত্যেক শ্রমিকের মোট মজুরি ১ হাজার ২০০ থেকে দেড় হাজার টাকা বেড়েছে। বেসিক (মূল মজুরি) কমতেই পারে। মোট মজুরি যত বাড়বে, বেসিক তত কমবে। তিনি বলেন, মজুরি যথেষ্ট বেড়েছে। অন্যবারের চেয়ে এবারই সবচেয়ে বেশি মজুরি বেড়েছে।




মজুরির বিষয়টি নিয়ে গত কয়েক দিনে বেশ কয়েকজন কারখানা–মালিকের সঙ্গে কথা হয়। তাঁরা জানান, ৪ নম্বর গ্রেড বা অপারেটর পদেই বেশি শ্রমিক কাজ করেন। নতুন কাঠামোতে এই গ্রেডের মূল মজুরি ৪ হাজার ৯৩০ টাকা। ২০১৩ সালের ডিসেম্বরে কার্যকর হওয়া আগের মজুরিকাঠামোতে গ্রেডটির মূল মজুরি ছিল ৩ হাজার ৮০০ টাকা। তবে প্রতিবছর ৫ শতাংশ হারে ইনক্রিমেন্ট হওয়ায় এই গ্রেডে কর্মরত পুরোনো শ্রমিকের মূল মজুরি বেড়ে গত বছরই ৪ হাজার ৬১৫ টাকা হয়েছে। এবার নতুন কাঠামোর পরিবর্তে ইনক্রিমেন্ট হলে সেই মজুরি ৪ হাজার ৮৫১ টাকায় দাঁড়াত। তার মানে নতুন কাঠামোতে গ্রেডটিতে থাকা পুরোনো শ্রমিকদের মূল মজুরি বেড়েছে মাত্র ৭৯ টাকা। একইভাবে হিসাব করলে দেখা যায়, ৫ নম্বর গ্রেডের মূল মজুরি বেড়েছে ১৬৪ টাকা। তবে ৩ নম্বর গ্রেডে উল্টো মূল মজুরি কমে গেছে ৪৪ টাকার মতো।




নিচের দিকের গ্রেডের মতো ওপরের গ্রেডের শ্রমিকের মজুরি প্রকৃতপক্ষে বেশি না বাড়ায় মালিকেরা কিছুটা স্বস্তিতে আছেন। গাজীপুরের এক কারখানার মালিক নাম প্রকাশ না করার শর্তে বলেন, সপ্তম গ্রেডে ৫১ শতাংশ মজুরি বেড়েছে। সেই হিসাবে আমাদের খরচ ৪০-৫০ শতাংশ বৃদ্ধি পাওয়ার কথা ছিল। তবে বেড়েছে ২৫-২৬ শতাংশ। কারণ হচ্ছে, ওপরের গ্রেডের শ্রমিকের মজুরি প্রকৃতপক্ষে খুব বেশি বাড়েনি। এ ছাড়া নারায়ণগঞ্জের এক কারখানার মালিক জানান, মজুরি বৃদ্ধি পাওয়ায় তাঁর কারখানার শ্রমিকদের মজুরি বাবদ ব্যয় বেড়েছে ১৪-১৫ শতাংশ।




জানতে চাইলে শ্রমিকনেতা জাতীয় গার্মেন্টস শ্রমিক ফেডারেশনের সভাপতি আমিরুল হক আমিন প্রথম আলোকে বলেন, তিন বছরের ব্যবধানে ২০১৩ সালে নিম্নতম মজুরি বোর্ড হয়েছিল। এবার হয়েছে পাঁচ বছর পর। সেই হিসাবে শ্রমিকদের প্রত্যাশা অনুযায়ী মজুরি বাড়েনি। ৩, ৪ ও ৫ নম্বর গ্রেডেই সমস্যা আছে। এই গ্রেডগুলোর মজুরি পুনর্বিবেচনা করা দরকার। সরকার, মালিক ও শ্রমিক—তিন পক্ষ বসে পুরো বিষয়টি সমাধান করার পরামর্শ তাঁর।


</p><li><a href='https://www.prothomalo.com/economy/article/1573674/%E0%A7%A8%E0%A7%AB-%E0%A6%AC%E0%A7%9C-%E0%A6%85%E0%A6%B0%E0%A7%8D%E0%A6%A5%E0%A6%A8%E0%A7%80%E0%A6%A4%E0%A6%BF%E0%A6%B0-%E0%A6%A4%E0%A6%BE%E0%A6%B2%E0%A6%BF%E0%A6%95%E0%A6%BE%E0%A7%9F-%E0%A6%A2%E0%A7%81%E0%A6%95%E0%A6%AC%E0%A7%87-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6' target='_blank' >২৫ বড় অর্থনীতির তালিকায় ঢুকবে বাংলাদেশ</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/0e07eea9220ba1fc79b041cc80ac4a9e-5c3435ffd0712.jpg?jadewits_media_id=1408023"><p>

২০৩২ সালের মধ্যে বাংলাদেশ বিশ্বের বড় ২৫টি অর্থনীতির দেশের একটি হবে। তখন বাংলাদেশ হবে ২৪ তম বৃহৎ অর্থনীতির দেশ। বর্তমানে অবস্থান ৪১ তম। ২০৩৩ সালে আমাদের পেছনে থাকবে মালয়েশিয়া, সুইডেন, সুইজারল্যান্ড, সিঙ্গাপুর, ভিয়েতনাম ও দক্ষিণ আফ্রিকার মতো দেশ। আগামী ১৫ বছর দেশের মোট দেশজ উৎপাদন (জিডিপি) প্রবৃদ্ধি গড়ে ৭ শতাংশ থাকবে।




যুক্তরাজ্যভিত্তিক গবেষণা প্রতিষ্ঠান সেন্টার ফর ইকোনমিকস অ্যান্ড বিজনেস রিসার্চ (সিইবিআর) প্রকাশিত এক প্রতিবেদনে এই সম্ভাবনার কথা বলা হয়েছে। ওয়ার্ল্ড ইকোনমিক লিগ টেবিল ২০১৯ শীর্ষক এই প্রতিবেদনে ১৯৩টি দেশের অর্থনৈতিক অবস্থা, চ্যালেঞ্জ ও সম্ভাবনার উল্লেখ আছে। গত ২৬ ডিসেম্বর এই প্রতিবেদনটি প্রকাশ করা হয়েছে। সাধারণত জিডিপির আকার বিবেচনায় এনে অর্থনীতির আকার নির্ধারণ করা হয়।




বাংলাদেশ সম্পর্কে ওই প্রতিবেদনে বলা হয়েছে, গত ১৫ বছরে বাংলাদেশ ১২টি দেশকে টপকে গেছে। আগামী ১৫ বছরে টপকে যাবে আরও ১৭টি দেশ। এই যাত্রার প্রথম পাঁচ বছরে ৫টি দেশকে টপকে যাবে। ২০২৩ সালে বাংলাদেশ হবে ৩৬ তম অর্থনীতির দেশ। পরের পাঁচ বছর আরও ৯টি দেশকে পেরিয়ে ২০২৮ সালে হবে ২৭ তম বড় অর্থনীতির দেশ। পরের পাঁচ বছরে টপকাবে আরও ৩টি দেশ।




সংস্থাটি আরও বলেছে, এক দশক ধরে বাংলাদেশ গড়ে ৬ দশমিক ৩ শতাংশ হারে জিডিপি প্রবৃদ্ধি অর্জন করেছে। এখন ক্রয়ক্ষমতার সমতা অনুসারে বা পিপিপি ডলারে মাথাপিছু জিডিপি ৪ হাজার ৬০০ ডলারে উন্নীত হয়েছে, যা দেশটিকে নিম্নমধ্যম আয়ের দেশে উত্তরণে সহায়তা করেছে। সংস্থাটি বলছে, বাংলাদেশের অর্থনীতিতে বড় প্রবৃদ্ধির পেছনে কারণ হলো অভ্যন্তরীণ ভোগ চাহিদা, সরকারি ব্যয়, প্রবাসী আয় ও রপ্তানি। নানা ধরনের চ্যালেঞ্জ সত্ত্বেও বাংলাদেশ এসব কারণেই সামনের দিকে এগিয়ে যাচ্ছে।




এই বিষয়ে জানতে চাইলে বাংলাদেশের গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিং বা সানেমের নির্বাহী পরিচালক সেলিম রায়হান প্রথম আলোকে বলেন, বড় অর্থনীতির দেশ হওয়ার যথেষ্ট সম্ভাবনা বাংলাদেশের আছে। আগামী ১৫ বছর ৭ শতাংশ বা এর বেশি প্রবৃদ্ধি অর্জনও সম্ভব। কিন্তু এগুলো শুধু সংখ্যাগত তথ্য–উপাত্ত। কীভাবে সেই সম্ভাবনাকে বাস্তবে পরিণত করতে হবে, সেটা বিবেচনায় আনতে হবে। এ জন্য বড় ধরনের কাঠামোগত সংস্কার করতে হবে। তাঁর মতে, বেসরকারি বিনিয়োগ বাড়াতে যোগাযোগব্যবস্থা, জ্বালানিসহ অবকাঠামো দ্রুত করতে হবে। দারিদ্র্য বিমোচনে কর্মসংস্থানের সুযোগ বাড়াতে হবে। এসব না হলে যেসব সংখ্যার কথা বলা হচ্ছে, তা শুধু সংখ্যাই থাকবে।




সিইবিআরের ওই প্রতিবেদনে আরও বলা হয়েছে, আগামী ১৫ বছরে বাংলাদেশের মোট দেশজ উৎপাদন (জিডিপি) আড়াই গুণের বেশি বাড়বে। এ বছর (২০১৯) বাংলাদেশের জিডিপি হবে (স্থিরমূল্যে) ১১ লাখ ৩০ হাজার ৬০০ কোটি টাকা। ২০৩৩ সালে গিয়ে জিডিপির আকার দাঁড়াবে ২৯ লাখ ১৫ হাজার ৩০০ কোটি টাকা।




ওয়ার্ল্ড ইকোনমিক লিগ টেবিল ২০১৯ প্রতিবেদন অনুযায়ী, বর্তমানে বিশ্বের এক নম্বর অর্থনীতির দেশ হলো যুক্তরাষ্ট্র। পরের স্থানে রয়েছে চীন। তৃতীয়, চতুর্থ ও পঞ্চম স্থানে আছে যথাক্রমে জাপান, জার্মানি ও ভারত। ২০৩৩ সালে এই চিত্র পাল্টে যাবে। তখন বিশ্বের এক নম্বর অর্থনীতির দেশ হবে চীন। দ্বিতীয় স্থানে সরে যাবে যুক্তরাষ্ট্র। আর তৃতীয় স্থানে উঠে আসবে ভারত। জাপান তিন নম্বর থেকে চার নম্বরে চলে যাবে। জার্মানিও চার থেকে পাঁচ নম্বরে নেমে যাবে।


</p><li><a href='https://www.prothomalo.com/economy/article/1573657/%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%AC%E0%A7%8D%E0%A6%AF%E0%A6%BE%E0%A6%82%E0%A6%95%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A7%87%E0%A6%B8%E0%A6%BF%E0%A6%A1%E0%A7%87%E0%A6%A8%E0%A7%8D%E0%A6%9F%E0%A7%87%E0%A6%B0-%E0%A6%86%E0%A6%95%E0%A6%B8%E0%A7%8D%E0%A6%AE%E0%A6%BF%E0%A6%95-%E0%A6%AA%E0%A6%A6%E0%A6%A4%E0%A7%8D%E0%A6%AF%E0%A6%BE%E0%A6%97' target='_blank' >বিশ্বব্যাংকের প্রেসিডেন্টের আকস্মিক পদত্যাগ</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/08/d28b00904cff30bae7cfb07ba2cb17a2-5c341a99e6e2b.jpg?jadewits_media_id=1407984"><p>

বিশ্বব্যাংকের প্রেসিডেন্ট জিম ইয়ং কিম তাঁর পদ ছাড়ছেন। গতকাল সোমবার বিবিসি অনলাইনের প্রতিবেদনে এই তথ্য জানানো হয়। 




জিম অনেকটা আকস্মিকভাবেই তাঁর পদত্যাগের ঘোষণা দেন। হঠাৎ করে পদত্যাগ করার কোনো কারণ দেখাননি তিনি।




ছয় বছর ধরে বিশ্বব্যাংকের প্রেসিডেন্টের পদে আছেন জিম। তাঁর পদত্যাগ আগামী ১ ফেব্রুয়ারি থেকে কার্যকর হবে।




২০১২ সালের জুলাই থেকে জিম বিশ্বব্যাংকের প্রেসিডেন্টের দায়িত্ব পালন করে আসছেন।




২০১৭ সালের ১ জুলাই থেকে পাঁচ বছরের জন্য দ্বিতীয় মেয়াদে বিশ্বব্যাংকের প্রেসিডেন্ট হন জিম। সে অনুযায়ী, ৫৯ বছর বয়সী জিমের এই দফার মেয়াদ ২০২২ সালে শেষ হওয়ার কথা। কিন্তু মেয়াদ পূর্ণ হওয়ার আগেই সরে যাচ্ছেন তিনি।




এক বিবৃতিতে জিম বলেছেন, বিশ্বব্যাংকের মতো একটি অসাধারণ প্রতিষ্ঠানের প্রেসিডেন্টের দায়িত্ব পালন করতে পারাটা তাঁর জন্য অসামান্য সম্মানের ব্যাপার।




বিশ্বব্যাংক জানিয়েছে, জিম একটি ফার্মে যোগ দেবেন। তিনি উন্নয়নশীল দেশে অবকাঠামোগত বিনিয়োগ বৃদ্ধির বিষয়ে গুরুত্ব দেবেন।




জিম চলে গেলে তাঁর স্থলে অন্তর্বর্তীকালীন প্রেসিডেন্টের দায়িত্ব পালন করবেন বিশ্বব্যাংকের প্রধান নির্বাহী কর্মকর্তা ক্রিস্টালিনা জর্জিয়েভা।


</p><li><a href='https://www.prothomalo.com/economy/article/1573650/%E0%A6%87%E0%A6%89%E0%A6%B8%E0%A6%BF%E0%A6%AC%E0%A6%BF-%E0%A6%95%E0%A7%8D%E0%A6%AF%E0%A6%BE%E0%A6%AA%E0%A6%BF%E0%A6%9F%E0%A6%BE%E0%A6%B2-%E0%A6%93-%E0%A6%B8%E0%A6%BF%E0%A6%97%E0%A6%A8%E0%A6%BE%E0%A6%B8-%E0%A6%87%E0%A6%A8%E0%A7%8B%E0%A6%AD%E0%A7%87%E0%A6%B6%E0%A6%A8%E0%A7%87%E0%A6%B0-%E0%A6%AE%E0%A6%A7%E0%A7%8D%E0%A6%AF%E0%A7%87-%E0%A6%9A%E0%A7%81%E0%A6%95%E0%A7%8D%E0%A6%A4%E0%A6%BF' target='_blank' >ইউসিবি ক্যাপিটাল ও সিগনাস ইনোভেশনের মধ্যে চুক্তি সই</a><br><p>[
ইউসিবি ক্যাপিটাল ম্যানেজমেন্ট লিমিটেড গ্রাহকদের অধিকতর এবং দ্রুততর সেবা...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/07/cb376002b593681ca172e4a16fa13d36-5c339237d65ec.jpg?jadewits_media_id=1407970"><p>

ইউসিবি ক্যাপিটাল ম্যানেজমেন্ট লিমিটেড গ্রাহকদের অধিকতর এবং দ্রুততর সেবা প্রদানের লক্ষ্যে আধুনিক ব্রোকারেজ ম্যানেজমেন্ট সফটওয়্যার ‘এক্স ব্রোকার’ এবং ইন্টারনেট, অনলাইন ট্রেড ও কাস্টমার পোর্টাল অ্যাপ্লিকেশন ‘ক্যাপিটাল কানেক্ট’ বাস্তবায়নের লক্ষ্যে সিগনাস ইনোভেশন লিমিটেডের সঙ্গে চুক্তি সই হয়েছে।




সম্প্রতি এক অনুষ্ঠানে এ চুক্তি সই হয়। এ সময় অন্য ঊর্ধ্বতন কর্মকর্তাদের সঙ্গে ইউসিবি ক্যাপিটাল ম্যানেজমেন্ট লিমিটেডের পক্ষ থেকে মোহাম্মাদ রহমত পাশা, ম্যানেজিং ডিরেক্টর ও সিইও, সৈয়দ আদনান হুদা, ভাইস প্রেসিডেন্ট, নেয়ামুল হক, কোম্পানি সেক্রেটারি এবং রকিবুল ইসলাম রুশো, হেড অব আইটি এবং সিগনাস ইনোভেশন লিমিটেডের পক্ষ থেকে সি এম ফাজলে সামি, ম্যানেজিং ডিরেক্টর এবং সি এম নাবীল সামি উপস্থিত ছিলেন। প্রেস বিজ্ঞপ্তি




 


</p><li><a href='https://www.prothomalo.com/economy/article/1573570/%E0%A7%A8%E0%A7%A6%E0%A7%A7%E0%A7%AF-%E0%A6%B8%E0%A6%BE%E0%A6%B2-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%85%E0%A6%A8%E0%A7%8D%E0%A6%AF%E0%A6%A4%E0%A6%AE-%E0%A6%B8%E0%A7%81%E0%A6%96%E0%A7%87%E0%A6%B0-%E0%A6%AC%E0%A6%9B%E0%A6%B0' target='_blank' >২০১৯ সাল বাংলাদেশের জন্য সুখের বছর</a><br><p>[
জাতিসংঘের অর্থনৈতিক ও সামাজিক পরিষদের সংস্থা জিইএফ
জিইএফ ২০১৯ সালের বৈশ্বিক...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/07/52b7aa253c72adfc72ba44f41ccd5189-5c33007b35d27.jpg?jadewits_media_id=1407804"><p>

অর্থনৈতিক স্বাধীনতার দিক থেকে ২০১৯ সাল হবে বাংলাদেশের জন্য অন্যতম সুখের বছর। এ বছর তার প্রবৃদ্ধির হার হবে ৭ দশমিক ৫ শতাংশ। দ্য গ্লোবাল ইকোনমিস্ট ফোরাম (জিইএফ) সম্প্রতি এ তথ্য দিয়েছে।




জাতিসংঘের অর্থনৈতিক ও সামাজিক পরিষদের (ইকোসোক) সংস্থা জিইএফ সম্প্রতি ২০১৯ সালের বৈশ্বিক অর্থনৈতিক পূর্বাভাস দিয়েছে। এতে তারা বাংলাদেশ সম্পর্কেও পূর্বাভাস দিয়েছে।




পূর্বাভাসে বলা হয়েছে, মার্কিন-চীন বাণিজ্যযুদ্ধের কারণে বাংলাদেশের রপ্তানি উল্লেখযোগ্য হারে বাড়বে। এতে বাংলাদেশে প্রত্যক্ষ বিদেশি বিনিয়োগ বাড়তে পারে। দেশে যেসব অর্থনৈতিক অঞ্চল তৈরি হচ্ছে, সেখানে এই বিনিয়োগ আসতে পারে বলে তারা মনে করছে।




তবে তারা বলেছে, দেশে ব্যবসা-বাণিজ্যের উৎপাদন খুব বেশি হবে না, তাই এ থেকে রাজস্ব আয়ও বেশি হবে না। বেসরকারি খাতের বিকাশও খুব বেশি হবে না। কিন্তু সরকারি খাত, বিশেষ করে বিদ্যুৎ খাতে বিপুল পরিমাণ বিনিয়োগ আসবে। তাদের ভবিষ্যদ্বাণী, বিদ্যুৎ খাতে ২০১৯ সালে ২২ হাজার কোটি টাকা বিনিয়োগ আসতে পারে। আর জিডিপির সাপেক্ষে সরকারের ঋণের অনুপাত ৩০ শতাংশে উঠতে পারে।জিইএফের প্রেসিডেন্ট এনায়েত করিম বলেন, এ বছর দেশে রপ্তানির বিপরীতে বিপুল পরিমাণ আমদানি হবে। তাই ব্যালান্স অব পেমেন্টের ঘাটতি থাকবে ১৭ হাজার ৫০০ কোটি টাকা।জিইএফের বাংলাদেশ-বিষয়ক প্রেসিডেন্ট মোহাম্মদ হায়দার আলী মিয়া বলেন, এ বছর দারিদ্র্য হ্রাসে বাংলাদেশ উল্লেখযোগ্য সফলতা অর্জন করবে। সম্পদের সুষম বণ্টনের কারণে দারিদ্র্যের পরিমাণ দাঁড়াবে ২১ দশমিক ৮ শতাংশ।জিইএফের বাংলাদেশ-বিষয়ক সেক্রেটারি জেনারেল মামুন-উর রশিদ বলেন, সৌদি আরবে বাংলাদেশি শ্রমিকদের চাকরি যাওয়ার কারণে প্রবাসী আয় হয়তো বাড়বে না। তবে নতুন শ্রমবাজার পাওয়া যাবে এবং মজুরিও বাড়বে।এদিকে কিছুদিন আগে ব্রিটিশ ম্যাগাজিন দ্য গার্ডিয়ান-এর ইকোনমিস্ট ইন্টেলিজেন্স ইউনিটের সমীক্ষায় দেখা গেছে, এ বছর সবচেয়ে বেশি প্রবৃদ্ধি হবে যেসব দেশের, সেই তালিকায় বাংলাদেশ থাকবে দ্বিতীয় স্থানে। প্রথম স্থানে থাকবে সিরিয়া, যার প্রবৃদ্ধির সম্ভাব্য হার ৯ দশমিক ৯। আর বাংলাদেশের প্রবৃদ্ধি হবে ৭ দশমিক ৯ শতাংশ।




 


</p><li><a href='https://www.prothomalo.com/economy/article/1573556/%E0%A6%B2%E0%A7%87%E0%A6%A8%E0%A6%A6%E0%A7%87%E0%A6%A8-%E0%A6%86%E0%A6%AC%E0%A6%BE%E0%A6%B0%E0%A6%93-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A6%95%E0%A7%8B%E0%A6%9F%E0%A6%BF%E0%A6%A4%E0%A7%87' target='_blank' >লেনদেন আবারও হাজার কোটিতে</a><br><p>[
গত দুই কার্যদিবসে ঢাকার বাজারে সূচক বেড়েছে ১৯১ পয়েন্ট 
আর চট্টগ্রামের...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2015/05/04/47995dc09e295a054164864567fda251-51ee9088a8dac-share-Bazar.jpg?jadewits_media_id=344764"><p>

ভোটের পর নতুন বছরে শেয়ারবাজারে সূচক ও লেনদেনের ঊর্ধ্বমুখী ধারা অব্যাহত রয়েছে। তারই ধারাবাহিকতায় সপ্তাহের প্রথম কার্যদিবসে গতকাল রোববার দুই স্টক এক্সচেঞ্জেই সূচকের বড় ধরনের উত্থান হয়েছে। প্রধান শেয়ারবাজার ঢাকা স্টক এক্সচেঞ্জের (ডিএসই) প্রধান সূচক ডিএসইএক্স গতকাল দিন শেষে ৯৭ পয়েন্ট বা পৌনে ২ শতাংশ বেড়েছে। অপর শেয়ারবাজার চট্টগ্রাম স্টক এক্সচেঞ্জের (সিএসই) সার্বিক সূচকটি ২৬১ পয়েন্ট বা ১ দশমিক ৬৮ শতাংশ বেড়েছে।




এ নিয়ে গত দুই দিন পরপর দুই বাজারেই সূচকের বড় ধরনের উত্থান ঘটেছে। ডিএসইর প্রধান সূচক ডিএসইএক্স গত দুই কার্যদিবসে ১৯১ পয়েন্ট এবং সিএসইর সার্বিক সূচকটি ৫৯১ পয়েন্ট বেড়েছে। দুই বাজারে গতকাল সূচকের বড় ধরনের উত্থান হলেও লেনদেনে ছিল ভিন্ন ভিন্ন অবস্থা।




ঢাকার বাজারে গতকাল দিন শেষে লেনদেনের পরিমাণ ছিল ১ হাজার ২৭ কোটি টাকা, যা আগের কার্যদিবসের চেয়ে ১০২ কোটি টাকা বেশি। শুধু তা-ই নয়, গত ১৩ সেপ্টেম্বরের পর গতকালই ডিএসইতে সর্বোচ্চ লেনদেন হয়। ভোটের পর সূচক ও লেনদেনে যে ঊর্ধ্বগতি দেখা যায়, তারই ধারাবাহিকতায় নতুন বছরে প্রথমবারের মতো লেনদেন হাজার কোটি টাকা ছাড়িয়েছে। চট্টগ্রামের বাজারে গতকাল দিন শেষে লেনদেনের পরিমাণ ছিল ৫৩ কোটি টাকা, যা আগের দিনের চেয়ে ১৭ কোটি টাকা কম।




মার্চেন্ট ব্যাংক আইডিএলসি ইনভেস্টমেন্টসের প্রতিবেদনে বলা হয়েছে, গতকালের বাজারে সূচকের বড় উত্থানের পেছনে সবচেয়ে বেশি ভূমিকা ছিল ব্যাংক, ওষুধ ও খাদ্য খাতের কোম্পানিগুলোর। আর একক কোম্পানি হিসেবে সূচকে সবচেয়ে বেশি প্রভাব ছিল অলিম্পিক, স্কয়ার ফার্মা ও গ্রামীণফোনের। আইডিএলসির প্রতিবেদনের তথ্য অনুযায়ী, ঢাকার বাজারে গতকাল লেনদেন হওয়া আর্থিক খাতের কোম্পানিগুলোর প্রতিটির শেয়ারের দাম গড়ে ২ দশমিক ৪ শতাংশ, লেনদেন হওয়া প্রতিটি ব্যাংকের শেয়ারের দাম গড়ে ২ দশমিক ২ শতাংশ, টেলিকম খাতের প্রতিটি কোম্পানির শেয়ারের দাম গড়ে ২ দশমিক ১ শতাংশ করে বেড়েছে।




কয়েক দিনের টানা উত্থানের ফলে গতকাল দিন শেষে ডিএসইর প্রধান সূচক ডিএসইএক্স বেড়ে দাঁড়িয়েছে ৫ হাজার ৬৮৭ পয়েন্টে। নতুন বছরে সূচকটির যাত্রা শুরু হয়েছিল ৫ হাজার ৩৮৬ পয়েন্টের অবস্থান থেকে। চট্টগ্রামের বাজারের সার্বিক সূচকটি গতকাল দিন শেষে বেড়ে দাঁড়িয়েছে ১৭ হাজার ৪৫৫ পয়েন্টে।  




আইডিএলসি ইনভেস্টমেন্টসের ব্যবস্থাপনা পরিচালক মোহাম্মদ মনিরুজ্জামান বলেন, নির্বাচনকে কেন্দ্র করে বাজারে অনেক বিনিয়োগকারী নিষ্ক্রিয় হয়ে গিয়েছিলেন। দেশজুড়ে বড় ধরনের কোনো সহিংসতা ছাড়া নির্বাচন সম্পন্ন হওয়ায় নিষ্ক্রিয় বিনিয়োগকারীরা আবারও সক্রিয় হতে শুরু করেছেন। যার প্রভাব সূচক ও লেনদেনে দেখা যাচ্ছে। গতকাল দিন শেষে ঢাকার বাজারে লেনদেন ছাড়িয়েছে ১ হাজার কোটি টাকা, যা বাজারের জন্য অত্যন্ত ইতিবাচক। তবে গত কয়েক দিনের টানা উত্থানে বেশির ভাগ শেয়ারের দাম বেড়েছে। তাতে অনেকেরই ভালো মুনাফা হয়েছে। এই মুনাফা তুলে নেওয়ার প্রবণতা বাড়লে তাতে বাজারে কিছুটা মূল্য সংশোধন হতে পারে। যেটি খুবই স্বাভাবিক প্রবণতা।




ঢাকার বাজারে গতকাল ৩০টি ব্যাংকের শেয়ার লেনদেন হয়। তার মধ্যে ২৮টিরই দাম বেড়েছে, কমেছে একটির আর অপরিবর্তিত ছিল একটির দাম। ব্যাংকবহির্ভূত আর্থিক খাতের লেনদেন হওয়া ২৩টির মধ্যে ২০টির, ওষুধ খাতের লেনদেন হওয়া ৩১ কোম্পানির মধ্যে ২৩টির এবং খাদ্য খাতের লেনদেন হওয়া ১৭টির মধ্যে ১০টির দাম বেড়েছে।




ডিএসইর তথ্য অনুযায়ী, সপ্তাহের প্রথম কার্যদিবসে মূল্যবৃদ্ধির শীর্ষে ছিল বিমা খাত। ডিএসইতে গতকাল মূল্যবৃদ্ধির শীর্ষ ১০ কোম্পানির মধ্যে প্রথম দুটিই ছিল বিমা খাতের জনতা ইনস্যুরেন্স ও ইউনাইটেড ইনস্যুরেন্স। দুই কোম্পানিরই শেয়ারের দাম এদিন ১০ শতাংশ করে বেড়েছে। এর মধ্যে জনতার শেয়ারের দাম দেড় টাকা বেড়ে দাঁড়িয়েছে সাড়ে ১৬ টাকায়। আর ইউনাইটেড ইনস্যুরেন্সের শেয়ারের দাম ৩ টাকা ১০ পয়সা বেড়ে উঠেছে ৩৪ টাকা ১০ পয়সায়। গত ২৭ ডিসেম্বর থেকে ইউনাইটেড ইনস্যুরেন্সের শেয়ারের দাম টানা বাড়ছে।




 




 


</p><li><a href='https://www.prothomalo.com/economy/article/1573555/%E0%A6%AF%E0%A7%87%E0%A6%AD%E0%A6%BE%E0%A6%AC%E0%A7%87-%E0%A6%9A%E0%A6%B2%E0%A6%9B%E0%A7%87-%E0%A6%B8%E0%A7%87%E0%A6%AD%E0%A6%BE%E0%A6%AC%E0%A7%87-%E0%A6%86%E0%A6%B0-%E0%A6%A8%E0%A6%BE' target='_blank' >যেভাবে চলছে, সেভাবে আর না</a><br><p>[
আজ অর্থমন্ত্রী হিসেবে শপথ নিতে যাচ্ছেন পরিকল্পনামন্ত্রী আ হ ম মুস্তফা কামাল।...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/07/016c53cc12b22469f645bfb262bd78c0-5c32f53908dab.jpg?jadewits_media_id=1407778"><p>

আজ অর্থমন্ত্রী হিসেবে শপথ নিতে যাচ্ছেন পরিকল্পনামন্ত্রী আ হ ম মুস্তফা কামাল। গতকাল তিনি সংবাদ সম্মেলনে অর্থ মন্ত্রণালয় নিয়ে কথা বলেন।




পরিকল্পনামন্ত্রী আ হ ম মুস্তফা কামাল বলেছেন, ‘অর্থ মন্ত্রণালয় এখন যেভাবে চলছে, সেভাবে আর চলবে না। নতুন পরিসরে অর্থ মন্ত্রণালয় যাত্রা শুরু করবে। সেখানে আপনারা অনেক নতুনত্ব দেখবেন। আমি ব্যর্থ হব না, মিথ্যা আশ্বাসও দেব না।’ তিনি বলেন, ‘আমরা সমস্যাগুলো জানি, এগুলো মোকাবিলা করতে হবে।’




গতকাল রোববার পরিকল্পনামন্ত্রী হিসেবে এক সংবাদ সম্মেলনে এসব কথা বলেন তিনি। তবে নতুন সরকারের অর্থমন্ত্রী হিসেবে তিনি আজ সোমবার শপথ নিতে যাচ্ছেন। শেরেবাংলা নগরের এনইসি সম্মেলনকক্ষে গতকাল অনুষ্ঠিত সংবাদ সম্মেলনে অর্থ ও পরিকল্পনা প্রতিমন্ত্রী মোহাম্মদ আবদুল মান্নানও উপস্থিত ছিলেন। আবদুল মান্নান আজ পরিকল্পনামন্ত্রী হিসেবে শপথ নেবেন।




অর্থনীতির বিভিন্ন খাতে সংস্কার, বিশেষ করে ব্যাংক খাত নিয়ে প্রশ্ন করা হলে আ হ ম মুস্তফা কামাল বলেন, কোন জায়গা কী অবস্থায় আছে, তা চিহ্নিত করতে হবে। এসব জেনে কী ব্যবস্থা নিতে হবে, তা ঠিক করা হবে। তিনি জানান, প্রতিটি বিষয়ের সমাধানের জন্য সময়সীমা ঠিক করে দেওয়া হবে। পরিকল্পনামন্ত্রী বলেন, ‘আমার ওপর বিশ্বাস রাখতে পারেন, আপনারা ঠকবেন না। যেসব বিষয়ে বিচ্যুতি আছে, তা ঠিক করে অর্থনীতি শক্তিশালী ভিত্তির ওপর দাঁড়াবে, এটাই প্রধানমন্ত্রী দেখতে চান।’




পরিকল্পনামন্ত্রী আরও বলেন, জীবনে চ্যালেঞ্জ আসবে। চ্যালেঞ্জ মোকাবিলা করাই বাহাদুরি। প্রতিটি চ্যালেঞ্জই একধরনের সুযোগ তৈরি করে।




অন্যদিকে নিজের নতুন দায়িত্ব সম্পর্কে অর্থ ও পরিকল্পনা প্রতিমন্ত্রী বলেন, ‘পরিকল্পনা মন্ত্রণালয়ে যে উন্নতি হয়েছে, তা ধরে রাখার চেষ্টা করব।’ তিনি বলেন, ‘আমি কোনো কিছু চেয়ে নিইনি, আমার কাছেই এসেছে। আমি বিধিবিধান মেনে কাজ করি।’




অন্যদিকে পরিকল্পনামন্ত্রী মুস্তফা কামাল বলেন, ‘অর্থ মন্ত্রণালয় ও পরিকল্পনা মন্ত্রণালয় একে অপরের পরিপূরক। আমরা ভবিষ্যতে হাতে হাত মিলিয়ে কাজ করব। দেশকে সামনে এগিয়ে নিয়ে যাব। সুশাসন প্রতিষ্ঠার পাশাপাশি দুর্নীতিমুক্ত করা হবে।’




এডিপি বাস্তবায়ন ২৭%




গতকাল সংবাদ সম্মেলনে জানানো হয়, চলতি অর্থবছরের প্রথম ছয় মাসে (জুলাই-ডিসেম্বর) বার্ষিক উন্নয়ন কর্মসূচি বা এডিপি বাস্তবায়ন হয়েছে ২৭ দশমিক ৪২ শতাংশ। টাকা খরচ হয়েছে ৪৯ হাজার ৫৯৫ কোটি টাকা। গতবার একই সময়ে ২৭ শতাংশ এডিপি বাস্তবায়ন হয়েছিল। তখন ৪৪ হাজার ৩৩১ কোটি টাকা খরচ হয়েছিল।




এদিকে অর্থবছরের অর্ধেক সময় পেরিয়ে গেছে, কিন্তু এডিপির মাত্র চার ভাগের এক ভাগ বাস্তবায়ন হয়েছে। এডিপি বাস্তবায়নে তেমন গতি নেই। অথচ বছরের শুরুতেই পরিকল্পনামন্ত্রী আ হ ম মুস্তফা কামাল বিভিন্ন মন্ত্রণালয়ের সচিবদের সঙ্গে সভা করে প্রকল্প বাস্তবায়নের তাগিদ দিয়েছেন। কিন্তু অবস্থার খুব বেশি পরিবর্তন নেই। পরিকল্পনা মন্ত্রণালয়ের বাস্তবায়ন, পরিবীক্ষণ ও মূল্যায়ন বিভাগের (আইএমইডি) এডিপির হালনাগাদ তথ্য প্রকাশ করে থাকে।




চলতি অর্থবছরে ১ লাখ ৮০ হাজার ৮৬৯ কোটি টাকার এডিপি নেওয়া হয়েছে। এর মধ্যে স্বায়ত্তশাসিত প্রতিষ্ঠানগুলোর উন্নয়ন ব্যয়ও আছে। এডিপিতে ১ হাজার ৫০৭ টি প্রকল্প রয়েছে,যেগুলোর বিপরীতে অর্থ বরাদ্দ রয়েছে। এ ছাড়া বরাদ্দহীন ও অননুমোদিত প্রকল্প আছে ১ হাজার ৩৩৮টি।




দেশজ উৎস থেকে এবার এডিপিতে বরাদ্দ দেওয়া হয়েছে ১ লাখ ১৩ হাজার কোটি টাকা। গত জুলাই-ডিসেম্বর সময়ে দেশীয় উৎস থেকে দেওয়া বরাদ্দের মধ্যে ২৮ হাজার ৮৭৭ কোটি টাকা খরচ হয়েছে। গতবার একই সময়ে খরচ হয়েছিল ২২ হাজার ৩৬৫ কোটি টাকা। তবে বিদেশি সহায়তার অর্থ খরচ আগের বছরের একই সময়ের চেয়ে কমেছে।




এবার এডিপিতে বিদেশি সহায়তা হিসেবে বরাদ্দ আছে ৬০ হাজার কোটি টাকা। গত ছয় মাসে ১৭ হাজার ৮১৩ কোটি টাকা খরচ হয়েছে। গতবার খরচ হয়েছিল ১৯ হাজার ৯১৮ কোটি টাকা। এ ছাড়া এবার স্বায়ত্তশাসিত প্রতিষ্ঠানগুলো গত ৬ মাসে ২ হাজার ৯০৫ কোটি টাকা খরচ করেছে। এ খাতে বরাদ্দ ৭ হাজার ৮৬৯ কোটি টাকা।




 


</p><li><a href='https://www.prothomalo.com/economy/article/1573516/%E0%A6%AE%E0%A7%87%E0%A6%98%E0%A6%A8%E0%A6%BE-%E0%A6%87%E0%A6%95%E0%A7%8B%E0%A6%A8%E0%A6%AE%E0%A6%BF%E0%A6%95-%E0%A6%9C%E0%A7%8B%E0%A6%A8-%E0%A6%93-%E0%A6%B8%E0%A6%BE%E0%A6%95%E0%A6%BE%E0%A6%9F%E0%A6%BE-%E0%A6%87%E0%A6%A8%E0%A6%95%E0%A7%8D%E0%A6%B8%E0%A7%87%E0%A6%B0-%E0%A6%AE%E0%A6%A7%E0%A7%8D%E0%A6%AF%E0%A7%87-%E0%A6%AD%E0%A7%82%E0%A6%AE%E0%A6%BF' target='_blank' >মেঘনা ইকোনমিক জোন ও সাকাটা ইনক্সের মধ্যে ভূমি ইজারা চুক্তি সই</a><br><p>[
মেঘনা গ্রুপ অব ইন্ডাস্ট্রিজের অঙ্গ প্রতিষ্ঠান মেঘনা ইন্ডাস্ট্রিয়াল ইকোনমিক...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/07/201403e9415de1b1e03dae9f4fed9162-5c325551d9d7d.jpg?jadewits_media_id=1407710"><p>

মেঘনা গ্রুপ অব ইন্ডাস্ট্রিজের অঙ্গ প্রতিষ্ঠান মেঘনা ইন্ডাস্ট্রিয়াল ইকোনমিক জোন লিমিটেড ও সাকাটা ইনক্স (বাংলাদেশ) প্রাইভেট লিমিটেডের মাঝে একটি চুক্তি স্বাক্ষর অনুষ্ঠান সম্পন্ন হয়।




মেঘনা গ্রুপের পক্ষে পরিচালক তানভীর আহমেদ মোস্তফা ও সাকাটা লিমিটেডের পক্ষে চেয়ারম্যান ভি কে শেঠ চুক্তিতে সই করেন। অনুষ্ঠানে উপস্থিত ছিলেন বাংলাদেশ অর্থনৈতিক অঞ্চল কর্তৃপক্ষের (বেজা) নির্বাহী চেয়ারম্যান পবন চৌধুরী, বাংলাদেশে নিযুক্ত ভারতীয় হাইকমিশনার হর্ষ বর্ধন শ্রিংলা। অনুষ্ঠানে সভাপতিত্ব করেন মেঘনা গ্রুপ অব ইন্ডাস্ট্রিজের চেয়ারম্যান মোস্তফা কামাল।




সাকাটা ইনক্স বিশ্বের কালি প্রস্তুতকারী প্রতিষ্ঠানের মধ্যে তৃতীয় স্থানে রয়েছে। প্রতিষ্ঠানটি বাংলাদেশে তরল কালি তৈরি করবে, যা পরিবেশবান্ধব এবং সব খাদ্য নিরাপত্তা ও অন্যান্য নিরাপত্তার মান বজায় রাখবে।




বাংলাদেশে এই কালি ফ্লেক্সিবল প্যাকেজিং প্রিন্টিংয়ে ব্যবহার করা হবে। প্রস্তুতকৃত কালি দেশের ঘাটতি চাহিদা পূরণে অগ্রণী ভূমিকা রাখবে। সাকাটা ইনক্স (বাংলাদেশ) প্রাইভেট লিমিটেড ভোগ্যপণ্যের প্যাকেজিংয়ে আন্তর্জাতিক মানের কালি সাশ্রয়ী মূল্যে সরবরাহ করতে প্রতিশ্রুতিবদ্ধ। সাকাটায় বিদেশি বিনিয়োগের ফলে বিপুল পরিমাণ বৈদেশিক মুদ্রা অর্জনের পাশাপাশি বিপুলসংখ্যক লোকের কর্মসংস্থানের সুযোগ সৃষ্টি হবে। সংবাদ বিজ্ঞপ্তি।


</p><li><a href='https://www.prothomalo.com/economy/article/1573437/%E0%A6%8B%E0%A6%A3-%E0%A6%AC%E0%A6%BE%E0%A7%9C%E0%A6%B2%E0%A7%87%E0%A6%93-%E0%A6%AE%E0%A7%81%E0%A6%A8%E0%A6%BE%E0%A6%AB%E0%A6%BE-%E0%A6%AC%E0%A6%BE%E0%A7%9C%E0%A7%87%E0%A6%A8%E0%A6%BF-%E0%A6%85%E0%A6%97%E0%A7%8D%E0%A6%B0%E0%A6%A3%E0%A7%80%E0%A6%B0' target='_blank' >ঋণ বাড়লেও মুনাফা বাড়েনি অগ্রণীর</a><br><p>[
খেলাপি ঋণ আদায় আগের চেয়ে অর্ধেক কমেছে
২০১৮ সাল শেষে পরিচালন মুনাফা ছিল ২০১৭...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/06/351c9b5bf0cb866d1f9a5e16ed00584a-5c31b28a97406.jpg?jadewits_media_id=1407566"><p>

২০১৭ সালে রাষ্ট্রমালিকানাধীন অগ্রণী ব্যাংকের আমানত ছিল ৫২ হাজার ৯৬০ কোটি টাকা। ২০১৮ সালে তা বেড়ে হয়েছে ৬২ হাজার ৩৯২ কোটি টাকা। সে হিসাবে আমানতের প্রবৃদ্ধি হয়েছে ১৮ শতাংশ। একইভাবে ২০১৭ সালে ঋণ ছিল ৩১ হাজার ৯১২ কোটি টাকা, ২০১৮ সালে তা বেড়ে হয়েছে ৩৯ হাজার ৫৭৫ কোটি টাকা। তাতে ঋণে প্রবৃদ্ধি হয়েছে ২৪ শতাংশ। আমানত ও ঋণ বিতরণ বাড়লেও ব্যাংকটির খেলাপি ঋণ আদায় না বেড়ে বরং কমে গেছে। এ কারণে ব্যাংকটির পরিচালন মুনাফাও খুব বেশি বাড়েনি।




ব্যাংকটির সংশ্লিষ্ট কর্মকর্তাদের সঙ্গে কথা বলে জানা গেছে, ২০১৮ সালে ব্যাংকটির কর্মকর্তাদের ঋণ আদায়ের চেয়ে নতুন ঋণ দিতে বেশি ব্যস্ত রাখা হয়েছিল। এ কারণে ঋণ আদায় আগের বছরের চেয়ে কম হয়েছে। আবার নতুন যেসব ঋণ দেওয়া হয়েছে, তার বেশির ভাগের কিস্তি শুরু হয়নি। এ ছাড়া হঠাৎ করে ঋণের সুদ হার কমিয়ে দেওয়া হয়। এ কারণে মুনাফাও তেমন বাড়েনি।




যোগাযোগ করা হলে অগ্রণী ব্যাংকের চেয়ারম্যান জায়েদ বখত প্রথম আলোকে বলেন, ‘খেলাপি ঋণের বড় অংশ ২০১৭ সালে আদায় হয়। এ কারণে গত বছরে আশানুরূপ আদায় হয়নি। আমরা খেলাপি ঋণের টাকা আদায়ে বিশেষ টাস্কফোর্স করেছি। আশা করছি নতুন সরকার সব ধরনের সহায়তা দেবে।’




জায়েদ বখত বলেন, ‘সুদ হার কমে যাওয়ায় আয় কমে গেছে। এ ছাড়া যেসব ঋণ গেছে, তা থেকে আয় শুরু হয়নি। চলতি বছরে সুদ আয়ের পাশাপাশি রপ্তানি আয়ও অনেক বাড়বে। সেভাবেই প্রস্তুতি নেওয়া হয়েছে।’




অগ্রণী ব্যাংক সূত্র জানায়, ২০১৮ সালে ব্যাংকটি খেলাপি ও অবলোপন করা ঋণ থেকে ১ হাজার ১০৫ কোটি টাকা আদায় করেছে। এর মধ্যে খেলাপি ঋণ থেকে ৯৭৮ কোটি টাকা ও অবলোপন থেকে ৪৭ কোটি টাকা আদায় করা হয়। এর মধ্যে নগদ আদায় হয় ৩৯৮ কোটি টাকা। ২০১৭ সালে আদায় করা হয়েছিল ২ হাজার ৯৫ কোটি টাকা। সে হিসাবে ব্যাংকটির খেলাপি ঋণ আদায় প্রায় অর্ধেকে নেমে এসেছে।




ব্যাংকসংশ্লিষ্ট সূত্রে জানা গেছে, ২০১৭ সালে অগ্রণী ব্যাংকের পরিচালন মুনাফা হয়েছিল ৯৫০ কোটি টাকা, গত বছরে তা কিছুটা বেড়ে হয়েছে ৯৫৭ কোটি টাকা। পরিচালন মুনাফা থেকে ঋণের বিপরীতে সঞ্চিতি ও করপোরেট কর বাদ দেওয়ার পরই প্রকৃত মুনাফা বের হবে। এ ছাড়া নিরাপত্তা সঞ্চিতি ও মূলধন ঘাটতিতেও রয়েছে ব্যাংকটি। এসব হিসাব চূড়ান্তের পরই প্রকৃত মুনাফার হিসাব হবে।




গত সেপ্টেম্বরের হিসাবে, ব্যাংকটির খেলাপি ঋণের পরিমাণ ৫ হাজার ৯৬২ কোটি টাকা। ওই সময়ে নিরাপত্তা সঞ্চিতির ঘাটতি ৮৬৭ কোটি টাকা ও মূলধন ঘাটতি ৮৬৬ কোটি টাকা।




ব্যাংকটির তথ্য অনুযায়ী, ২০১৮ সালে অগ্রণী ব্যাংকের আমদানি, রপ্তানি ও প্রবাসী আয় বেড়েছে। তবে কমেছে সুদবিহীন আয়। ২০১৭ সালে আমদানি বাণিজ্য হয়েছিল ১৩ হাজার ২৬৬ কোটি টাকার, গত বছরে তা বেড়ে দাঁড়ায় ২৩ হাজার ৫৫০ কোটি টাকায়। ২০১৭ সালে রপ্তানি বাণিজ্য হয়েছিল ৭ হাজার ৫৮ কোটি টাকার, গত বছরে তা বেড়ে হয় ৮ হাজার ২৭৯ কোটি টাকা। একইভাবে প্রবাসী আয়ও ১০ হাজার ৬০৫ কোটি থেকে বেড়ে গত বছর শেষে দাঁড়ায় ১২ হাজার ৬৮০ কোটি টাকায়। তবে সুদবিহীন আয় ৪৪৯ কোটি থেকে কমে দাঁড়ায় ৩৯৯ কোটি টাকা।




 







</p><li><a href='https://www.prothomalo.com/economy/article/1573356/%E0%A6%A8%E0%A6%A4%E0%A7%81%E0%A6%A8-%E0%A6%85%E0%A7%8D%E0%A6%AF%E0%A6%BE%E0%A6%95%E0%A6%9A%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A6%A8%E0%A6%BF%E0%A7%9F%E0%A7%87-%E0%A6%97%E0%A6%BE%E0%A6%B0%E0%A7%8D%E0%A6%A1%E0%A6%BF%E0%A7%9F%E0%A6%BE%E0%A6%A8-%E0%A6%B2%E0%A6%BE%E0%A6%87%E0%A6%AB%E0%A7%87%E0%A6%B0-%E0%A6%A8%E0%A6%A4%E0%A7%81%E0%A6%A8-%E0%A6%AC%E0%A6%9B%E0%A6%B0' target='_blank' >নতুন অ্যাকচুয়ারি নিয়ে গার্ডিয়ান লাইফের নতুন বছর শুরু</a><br><p>[
সম্প্রতি গোপাল ভি. কুমার গার্ডিয়ান লাইফের নতুন অ্যাকচুয়ারি হিসেবে নিয়োগ...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/05/b33ee1185ac0b54b5dc45f28b542cc37-5c30b6d1a4cf3.jpg?jadewits_media_id=1407459"><p>

সম্প্রতি গোপাল ভি. কুমার গার্ডিয়ান লাইফের নতুন অ্যাকচুয়ারি হিসেবে নিয়োগ পেয়েছেন। তিনি ভারতের ইনস্টিটিউট অব অ্যাকচুয়ারির (এফআইএআই) একজন ফেলো। এক প্রেস বিজ্ঞপ্তিতে এ কথা জানান।গোপাল ভি. কুমার এশিয়া ও বিশ্বের বিভিন্ন স্বনামধন্য বিমা কোম্পানিতে কাজ করেছেন। তিনি এশিয়া ও দক্ষিণ এশিয়ার বিভিন্ন দেশে বিমা পেশাজীবী হিসেবে ২২ বছরেরও বেশি সময় ধরে কাজ করছেন এবং বিমা খাতের উন্নয়নে অসামান্য অবদান রেখে যাচ্ছেন।ভারতীয় বংশোদ্ভূত গোপাল ভি. কুমার দিল্লি বিশ্ববিদ্যালয় থেকে ফাইন্যান্স ও ইকোনমেট্রিকস বিষয়ে স্নাতকোত্তর ডিগ্রি অর্জন করেছেন। জ্ঞানের প্রতি অগাধ আনুগত্যের নিদর্শন হিসেবে তিনি ‘অ্যাকচুয়ারিয়াল এসপেক্টস অব প্রোডাক্ট ডেভেলপমেন্ট’ নামে একটি বই লিখেছেন, যা ভারতের অ্যাকচুয়ারিয়াল ইনস্টিটিউট থেকে প্রকাশিত হয়েছে। তিনি অসংখ্য গবেষণা ও উদ্ভাবনের সঙ্গে অত্যন্ত ঘনিষ্ঠভাবে জড়িত।




গোপাল ভি. কুমার টাটা-এআইএ লাইফ ইনস্যুরেন্স কোম্পানি লিমিটেড, রিলায়েন্স-নিপ্পন লাইফ ইনস্যুরেন্স লিমিটেডের সঙ্গে ঘনিষ্ঠভাবে জড়িত ছিলেন। ভি. কুমার পেশাগতভাবে প্রোডাক্ট ডেভেলপমেন্ট ও প্রাইসিং, ভ্যালুয়েশন ও রিজারভিং, অ্যাসেট-লায়াবিলিটি ম্যানেজমেন্ট, এক্সপেরিয়েন্স এনালাইসিস, রিস্ক ম্যানেজমেন্ট এবং স্ট্যাটিউটরিও ম্যানেজমেন্ট রিপোর্টিং বিষয়গুলোতে অত্যন্ত দক্ষ।




নতুন অ্যাকচুয়ারি নিয়োগ সম্পর্কে গার্ডিয়ান লাইফের মুখ্য নির্বাহী কর্মকর্তা ও ব্যবস্থাপনা পরিচালক এম এম মনিরুল আলম বলেন, বাংলাদেশে গার্ডিয়ান লাইফ একটি অত্যন্ত উদ্ভাবনী বিমা কোম্পানি। এর উদ্ভাবনী ও নতুন নতুন বিমা সেবার জন্য আমাদের একজন অত্যন্ত উদ্ভাবনী অ্যাকচুয়ারি দরকার ছিল এবং ভি. কুমার সে রকমই একজন ব্যক্তি। তিনি আরও বলেন, ‘গ্রাহকের চাহিদা অনুযায়ী আমরা জাতিকে এখন আরও অত্যাধুনিক ইনস্যুরেন্স সেবা দিতে পারব।


</p><li><a href='https://www.prothomalo.com/economy/article/1573317/%E0%A6%B8%E0%A7%81%E0%A6%B6%E0%A6%BE%E0%A6%B8%E0%A6%A8-%E0%A6%A8%E0%A6%BF%E0%A6%B6%E0%A7%8D%E0%A6%9A%E0%A6%BF%E0%A6%A4-%E0%A6%95%E0%A6%B0%E0%A6%B2%E0%A7%87%E0%A6%87-%E0%A6%A6%E0%A7%81%E0%A6%B0%E0%A7%8D%E0%A6%A8%E0%A7%80%E0%A6%A4%E0%A6%BF-%E0%A6%AC%E0%A6%A8%E0%A7%8D%E0%A6%A7-%E0%A6%95%E0%A6%B0%E0%A6%BE-%E0%A6%B8%E0%A6%AE%E0%A7%8D%E0%A6%AD%E0%A6%AC' target='_blank' >সুশাসন নিশ্চিত করলেই দুর্নীতি বন্ধ করা সম্ভব</a><br><p>[
টানা তৃতীয় মেয়াদে আওয়ামী লীগ নেতৃত্বাধীন মহাজোট সরকার গঠন করছে। সরকারের কাছে...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/05/6c8fa1c0e47132dc82f5d5eb4f41aa2c-5c306938a38c1.jpg?jadewits_media_id=1407372"><p>






টানা তৃতীয় মেয়াদে আওয়ামী লীগ নেতৃত্বাধীন মহাজোট সরকার গঠন করছে। সরকারের কাছে ব্যবসায়ীদের প্রত্যাশা নিয়ে প্রথম আলোর সঙ্গে কথা বলেছেন নিট পোশাকশিল্পের মালিকদের সংগঠন বিকেএমইএর সাবেক সভাপতি ও প্লামি ফ্যাশনসের ব্যবস্থাপনা পরিচালক ফজলুল হক। সাক্ষাৎকার নিয়েছেন শুভংকর কর্মকার।




প্রথম আলো: নতুন বছর, নতুন সরকার। আওয়ামী লীগ নেতৃত্বাধীন মহাজোট টানা তৃতীয়বারের মতো সরকার গঠন করছে। আপনি তো সরকারের দুই মেয়াদ দেখছেন। তৃতীয় মেয়াদে অর্থনীতির কোন কোন বিষয়ের ওপর সরকারের বেশি জোর দেওয়া দরকার বলে মনে করেন?




ফজলুল হক: আওয়ামী লীগ সরকারের টানা দুই মেয়াদে যথেষ্ট উন্নয়ন হয়েছে। ব্যবসা-বাণিজ্যের সম্প্রসারণ হয়েছে। পণ্য রপ্তানিতে আয় বেড়েছে। তবে অর্থনীতির কয়েকটি খাতে ঘাটতি রয়ে গেছে। সবচেয়ে বড় ঘাটতি ছিল সুশাসন ও শৃঙ্খলা নিশ্চিত করা, যদিও এর কোনো শেষ নেই। তারপরও এটি সরকারের অগ্রাধিকার তালিকায় থাকা দরকার।




গত এক–দেড় বছরে দেশের ব্যাংকিং খাত এলোমেলো হয়ে গেছে। অর্থনীতির স্বার্থেই এই খাত ঠিকঠাক করা দরকার। কারণ, ব্যাংকিং খাত হচ্ছে অর্থনীতির হৃৎপিণ্ড। এখানে গন্ডগোল হলে কোনো কিছুই সঠিকভাবে কাজ করে না। অন্যদিকে শেয়ারবাজার এখন পর্যন্ত বিনিয়োগকারীদের আস্থার জায়গায় পৌঁছাতে পারেনি। চীনের দুটি শেয়ারবাজারের একটি জোট বাংলাদেশের শেয়ারবাজারের অংশীদার হয়েছে। ব্যক্তিগতভাবে আমি এটিকে চমৎকার পদক্ষেপ মনে করি। তবে দুর্ভাগ্যজনক হলেও সত্য, চীনের জোট আসার পরও আমাদের শেয়ারবাজারের মন্দাভাব কাটেনি। মন্দার পেছনে অন্য কোনো কারণ আছে কি না জানি না, তবে আমাদের অর্থনীতির বর্তমান চেহারার সঙ্গে শেয়ারবাজারের চেহারা ঠিক মিলছে না। তাই সরকারের উন্নয়নের ধারাবাহিকতা রক্ষার জন্য হলেও শেয়ারবাজারের চেহারাটা ঠিক করা জরুরি।




অন্যদিকে অবকাঠামো খাতে সরকার অনেকগুলো মেগা (বড়) প্রকল্প বাস্তবায়ন করছে। তার বাইরে কিছু কাজ জরুরি ভিত্তিতে করা দরকার। যেমন বিদ্যুতের সরবরাহ আরেকটু নিশ্চিত করা, যাতে নতুন সংযোগ দেওয়া যায়। গ্যাসের সংকট সমাধানে তরলীকৃত প্রাকৃতিক গ্যাস (এলএনজি) আনা হচ্ছে। তবে অস্বাভাবিক দাম বাড়িয়ে যদি এই সংকটের সমাধান করা হয়, তাহলে শিল্পকারখানা চাপে পড়বে। তাই দাম না বাড়িয়ে কীভাবে সমস্যার সমাধান করা যায়, সেই পথ খুঁজতে হবে। এটি নিশ্চিত করা সরকারের জন্য একটি চ্যালেঞ্জ। তবে নতুন সরকার নতুন উদ্যমে কাজগুলো করবে বলে ব্যবসায়ীরা প্রত্যাশা করবেন।




প্রথম আলো: দেশের পণ্য রপ্তানি আয়ের সিংহভাগ তৈরি পোশাক খাত থেকে আসছে। খাতটির ব্যবসায়ী নেতারা প্রায়ই বলেন, অন্য প্রতিযোগী দেশের সঙ্গে তীব্র প্রতিযোগিতার মধ্যে আছে বাংলাদেশ। খাতটির জন্য নতুন সরকারের কাছে প্রত্যাশা কী?




ফজলুল হক: পোশাকশিল্পের জন্য সরকার যেটি করতে পারে তা হলো, আমাদের শিক্ষাব্যবস্থার সঙ্গে পোশাক খাতের সংযোগ ঘটানো। বিশেষ করে কারিগরি শিক্ষাব্যবস্থা আরও বেশি পোশাক খাতের সঙ্গে সম্পৃক্ত করতে পারে। পাশাপাশি নতুন ব্যবস্থাটি জনপ্রিয় করতে হবে। জনগণকে আশ্বস্ত করতে হবে, বিবিএ-এমবিএ না করেও ভালো চাকরি পাওয়া যায়। বর্তমানে প্রচুর বিদেশি লোক কাজ করেন আমাদের পোশাকশিল্পে। এতে প্রচুর বৈদেশিক মুদ্রা বাইরে চলে যায়। কিন্তু দেশের তরুণ-তরুণীদের দক্ষ করে বিদেশিদের জায়গায় বসানো গেলে প্রকৃত অর্থেই পোশাকশিল্পের সক্ষমতা অনেক বাড়বে। এতে আমাদের প্রচুর বৈদেশিক মুদ্রা সাশ্রয় হবে।




বাংলাদেশ ২০২৪ সালে স্বল্পোন্নত দেশের (এলডিসি) তালিকা থেকে বের হয়ে উন্নয়নশীল দেশ হবে। ফলে আগামী পাঁচ বছর খুব গুরুত্বপূর্ণ সময়। উন্নয়নশীল দেশে উন্নীত হলে ইউরোপীয় ইউনিয়নের (ইইউ) জিএসপি–সুবিধা হয়তো আমরা পাব না। তাই জিএসপি প্লাস কিংবা অন্য আঙ্গিকে রপ্তানিতে শুল্কমুক্ত–সুবিধা পাওয়ার বিষয়ে এখন থেকেই সরকারকে চেষ্টা করতে হবে। সেই প্রক্রিয়াটা এখনই শুরু করা দরকার। তাই প্রত্যাশা থাকবে, নতুন সরকার বিষয়টি গুরুত্বসহকারে নিয়ে কাজ করবে।




প্রথম আলো: ২০২১ সালের মধ্যে পণ্য রপ্তানি ছয় হাজার কোটি ডলারে নিয়ে যাওয়ার লক্ষ্যমাত্রা ঠিক করেছে বাণিজ্য মন্ত্রণালয়। তার মধ্যে পোশাক রপ্তানি থাকবে পাঁচ হাজার কোটি ডলার। সেই পরিমাণ রপ্তানি সামলানোর জন্য সমুদ্রবন্দরের সক্ষমতা বৃদ্ধির জন্য সরকারকে কী করতে হবে?




ফজলুল হক: বন্দরের সক্ষমতা বাড়ানোর জন্য সরকার ইতিমধ্যে কয়েকটি বড় প্রকল্প নিয়েছে। মাতারবাড়িতে গভীর সমুদ্রবন্দর এবং পটুয়াখালীতে পায়রা বন্দর হচ্ছে। তবে নতুন প্রকল্প বাস্তবায়নে পাঁচ বা সাত বা দশ বছর লাগবে। পাশাপাশি আরও কিছু কাজ করা দরকার। যেমন আমাদের প্রধান সমুদ্রবন্দর চট্টগ্রামেই অত্যাধুনিক যন্ত্রপাতির ঘাটতি রয়েছে। সেই ঘাটতি পূরণ করেই বন্দরের সক্ষমতা অনেকটা বাড়ানো সম্ভব। এ জন্য খুব বেশি টাকাও লাগে না। শক্ত পদক্ষেপ নিলে এক বছরের মধ্যেই কাজগুলো শেষ করা সম্ভব। এ ছাড়া ঢাকা বিমানবন্দরে কাস্টমের ওয়্যারহাউস খুবই অগোছালো অবস্থায় আছে। এর উন্নতি করা খুব কঠিন কাজ নয়। আন্তর্জাতিক বাজারে প্রতিযোগিতা করলে এসব ছোট জায়গায় উন্নতি করা খুবই গুরুত্বপূর্ণ।




প্রথম আলো: নির্বাচনী ইশতেহারে আওয়ামী লীগ দুর্নীতির বিরুদ্ধে জিরো টলারেন্সের (শূন্য সহিষ্ণুতা) নীতির কথা বলেছে। বিষয়টি নিয়ে আপনি কতটা আশাবাদী? দুর্নীতি বন্ধ করতে পারবে তৃতীয় মেয়াদে ক্ষমতায় আসা আওয়ামী লীগ?




ফজলুল হক: নতুন সরকার ক্ষমতায় আসছে। ফলে এখনই দুর্নীতির বিরুদ্ধে ব্যবস্থার মতো অজনপ্রিয় বিষয়ে উদ্যোগ নেওয়ার সঠিক সময়। কারণ, তিন-চার বছর চলে গেলে সরকারকে আবার ভোটের হিসাব করতে হয়। তখন দুর্নীতির বিরুদ্ধে ব্যবস্থা নেওয়া কঠিন হয়ে পড়ে। আমি মনে করি, সুশাসন নিশ্চিত করার মাধ্যমেই দুর্নীতি বন্ধ করা সম্ভব। তখন দুর্নীতির বিরুদ্ধে অভিযান চালাতে হবে না। স্বয়ংক্রিয়ভাবেই দুর্নীতি বন্ধ হয়ে যাবে। সহজ কথা হচ্ছে, চোর ধরার চেয়ে চোর যাতে তৈরি না হতে পারে, সেই ব্যবস্থা করতে হবে। এখানেই বেশি মনোযোগ দেওয়া দরকার। আমি প্রত্যাশা করি, সুশাসন নিশ্চিত করার বিষয়টি নতুন সরকার এক নম্বর অগ্রাধিকার তালিকায় রাখবে। প্রধানমন্ত্রী শেখ হাসিনা দুর্নীতির বিরুদ্ধে কঠোর ব্যবস্থা নেওয়ার কথা বলেছেন অনেকবার। তাই সরকারের নতুন মেয়াদে সেটির বাস্তবায়ন হবে বলেই আমার বিশ্বাস।




প্রথম আলো: রপ্তানি বহুমুখীকরণের জন্য অনেক বছর ধরেই কাজ হচ্ছে। তবে কিছুতেই কিছু হচ্ছে না। গলদ কোথায়? নতুন সরকার কী করতে পারে?




ফজলুল হক: রপ্তানি বহুমুখীকরণের জন্য সরকার বিভিন্ন সময় নানা উদ্যোগ নিয়েছে। প্রণোদনা দিয়েছে। সেগুলো খারাপ ছিল না। তাই সরকারকে দোষারোপ করা যাবে না। আমার মনে হয়, মূল ঘাটতি উদ্যোক্তাদের তরফ থেকেই ছিল। যাহোক, পণ্য রপ্তানি আয় বাড়ানো ও রপ্তানি খাতে নিরাপদ জায়গায় পৌঁছানোর জন্য পণ্যের বহুমুখীকরণ দরকার। সরকার বেসরকারি খাতের উদ্যোক্তাদের সঙ্গে কথা বলে একটি পরিকল্পনা তৈরি করতে পারে। পাশাপাশি একটি গবেষণা করা যেতে পারে। তারপর সে অনুযায়ী কাজে ঝাঁপিয়ে পড়তে হবে।




প্রথম আলো: সহজে ব্যবসা করার সূচকে বাংলাদেশ এখনো তলানিতে আছে। গত বছর মাত্র এক ধাপ উন্নতি হয়েছে। সহজে ব্যবসা করার সূচকে বড় ধরনের উন্নতির জন্য নতুন কী করতে পারে? আপনার পরামর্শ কী?




ফজলুল হক: ব্যবসা সহজ না হলে আমাদের মতো দেশে বিদেশি বিনিয়োগ আসবে না। সহজে ব্যবসা করার সূচকে বাংলাদেশ যখন তলানিতে থাকে, তখন বিদেশি উদ্যোক্তারা নিরুৎসাহিত হয়। এক ধাপ উন্নয়ন আসলে উন্নতি নয়। এই জায়গায় উন্নতি করতে হলে সুশাসন নিশ্চিত করার পাশাপাশি অবকাঠামো উন্নয়নে কাজ করতে হবে। যেমন গ্যাসের সরবরাহ যদি পর্যাপ্ত থাকে, তাহলে গ্যাস–সংযোগ পাওয়া সহজ হবে। একইভাবে বিদ্যুতের সরবরাহ যদি পর্যাপ্ত থাকে, তাহলে বিদ্যুতের সংযোগ মিলবে। তখন এসব খাতে দুর্নীতি কমে যাবে। একটি উদাহরণ দিলেই বিষয়টি পরিষ্কার হয়ে যাবে। একসময় টিঅ্যান্ডটির লাইন নেওয়ার জন্য জুতার তলা ক্ষয় করে ফেলতে হয়েছে। এখন চাইলেই আপনি খুব সহজে টেলিফোন নিতে পারেন। টিঅ্যান্ডটি লাইন নিয়ে এখন আর দুর্নীতি নেই।




প্রথম আলো: আপনাকে ধন্যবাদ




ফজলুল হক: আপনাকেও ধন্যবাদ।




 




 


</p><li><a href='https://www.prothomalo.com/economy/article/1573297/%E0%A6%B8%E0%A7%8D%E0%A6%AC%E0%A6%B8%E0%A7%8D%E0%A6%A4%E0%A6%BF%E0%A6%B0-%E0%A6%AA%E0%A6%BE%E0%A6%B6%E0%A6%BE%E0%A6%AA%E0%A6%BE%E0%A6%B6%E0%A6%BF-%E0%A6%86%E0%A6%9B%E0%A7%87-%E0%A6%85%E0%A6%A8%E0%A7%87%E0%A6%95-%E0%A6%9A%E0%A7%8D%E0%A6%AF%E0%A6%BE%E0%A6%B2%E0%A7%87%E0%A6%9E%E0%A7%8D%E0%A6%9C' target='_blank' >স্বস্তির পাশাপাশি আছে অনেক চ্যালেঞ্জ</a><br><p>[
• বড় প্রবৃদ্ধি নিয়ে নতুন বছর শুরু করতে যাচ্ছে আওয়ামী লীগ সরকার• এ সময়ে আবার ভ্যাট আইন চালু করতে হবে• শেষ করতে হবে বড় দুটি প্রকল্প • উচ্চ প্রবৃদ্ধির...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/05/13ddc7db454c7f5d746a3edb56fc77c6-5c30598748b8f.jpg?jadewits_media_id=1407348"><p>

• বড় প্রবৃদ্ধি নিয়ে নতুন বছর শুরু করতে যাচ্ছে আওয়ামী লীগ সরকার• এ সময়ে আবার ভ্যাট আইন চালু করতে হবে• শেষ করতে হবে বড় দুটি প্রকল্প • উচ্চ প্রবৃদ্ধির পাশাপাশি কমাতে হবে তীব্র আয়বৈষম্য • থাকবে ব্যাংক খাতে সুশাসন প্রতিষ্ঠার তাগিদ




নতুন বছরে অর্থনীতিতে যেমন স্বস্তির খবর থাকবে, তেমনি কিছুটা চাপও থাকবে। স্বস্তির বিষয়গুলোর মধ্যে অন্যতম হলো, দীর্ঘদিন ধরে বেসরকারি বিনিয়োগের স্থবিরতার অবসান ঘটাতে এ বছরই কয়েকটি অর্থনৈতিক অঞ্চলের জমি কারখানা স্থাপনের জন্য প্রস্তুত হবে। আবার ব্যবসা-বাণিজ্যের বিদ্যমান ধারাবাহিকতা বজায় থাকলে চলতি অর্থবছরেই সার্বিকভাবে মোট দেশজ উৎপাদনের (জিডিপি) প্রবৃদ্ধি ৮ শতাংশের ঘরে পৌঁছাবে।




আবার এ বছরই পদ্মা সেতু ও মেট্রোরেল নির্মাণের কাজ শেষ হওয়ার কথা। এই দুটি মেগা প্রকল্প শেষ হলে তা অর্থনীতির জন্য বড় অর্জন হবে। তবে আদৌ চলতি বছর প্রকল্প দুটি শেষ হবে কি না, তা নিয়ে সংশয় রয়েছে।




চলতি বছরে নতুন সরকারের জন্য সবচেয়ে অস্বস্তিকর বিষয় হতে পারে নতুন মূল্য সংযোজন কর (মূসক) বা ভ্যাট আইন বাস্তবায়ন। ব্যবসায়ীদের তীব্র আপত্তির মুখে ২০১৭ সালের জুন মাসে আইনটির বাস্তবায়ন দুই বছর পিছিয়ে দেওয়া হয়। আগামী জুলাই থেকে নতুন আইনটি বাস্তবায়ন হওয়ার কথা। আবার ব্যাংক খাতে এখন ১ লাখ কোটি টাকার বেশি ঋণ খেলাপি হয়ে আছে। রয়ে গেছে বড় বড় কয়েকটি ব্যাংক কেলেঙ্কারির রেশ। এই খাতে স্বজনপ্রীতি, অনিয়ম দূর করতে সুশাসন প্রতিষ্ঠা করা অন্যতম বড় চ্যালেঞ্জ হয়ে দাঁড়িয়েছে। আর আছে তরুণদের জন্য কর্মসংস্থানের ব্যবস্থা।




এসব বিষয়ে বিশ্বব্যাংকের ঢাকা কার্যালয়ের মুখ্য অর্থনীতিবিদ জাহিদ হোসেন প্রথম আলোকে বলেন, ‘এ বছর অর্থনৈতিক অঞ্চলে বিনিয়োগ শুরু হলে, তা ভালো খবরই হবে। তবে শুধু অর্থনৈতিক অঞ্চল গঠনের কাজ শেষ করলেই হবে না। একজন বিনিয়োগকারীর অন্য সুবিধা যেমন ওয়ানস্টপ সার্ভিস, শুল্ক আইন, কোম্পানি আইন, দক্ষতা উন্নয়ন আইনসহ ব্যবসা সহজীকরণের সংস্কার উদ্যোগগুলো বাস্তবায়ন করতে হবে। তিনি আরও বলেন, উদ্যোক্তাদের অর্থায়নের বিষয়টি নিশ্চিত করতে ব্যাংক খাতে শৃঙ্খলা ফিরিয়ে আনতে হবে। ব্যাংক খাতের অনিয়মের পেছনে ঋণদাতা ও ঋণগ্রহীতা—দুজনই দায়ী; দোষীদের আইনের আওতায় আনার ব্যবস্থা করতে হবে। ব্যবসায়ীদের জন্য ঋণ প্রাপ্তি সহজলভ্য করতে হবে। এসব করতে পারলে সব মিলিয়ে আমরা একটি রূপান্তরমূলক অর্থনীতির দিকে এগিয়ে যাব।’




সম্ভাবনাবেসরকারি বিনিয়োগ কয়েক বছর ধরেই জিডিপির অনুপাতে ২১-২২ শতাংশের মধ্যে ঘোরাঘুরি করছে। বিনিয়োগের স্থবিরতা কাটাতে ২০৩০ সালের মধ্যে সারা দেশে ১০০টি অর্থনৈতিক অঞ্চল গঠনের পরিকল্পনা রয়েছে। বিনিয়োগকারীদের জন্য ভালো খবর হলো, এ বছরই অন্তত চারটি অর্থনৈতিক অঞ্চল বিনিয়োগের জন্য প্রস্তুত হচ্ছে। ওই চারটি অর্থনৈতিক অঞ্চল হলো চট্টগ্রামের বঙ্গবন্ধু শিল্পনগরী, মৌলভীবাজারের শ্রীহট্ট অর্থনৈতিক অঞ্চল, চট্টগ্রামের আনোয়ারার চীনা অর্থনৈতিক অঞ্চল ও খুলনা অর্থনৈতিক অঞ্চল। এসব অর্থনৈতিক অঞ্চলে কারখানা নির্মাণের জন্য কয়েক শ শিল্প প্লট প্রস্তুত হয়ে যাবে। এতে বিনিয়োগ যেমন বাড়বে, নতুন কর্মসংস্থানও হবে।




২০১৮-১৯ অর্থবছরে মোট দেশজ উৎপাদন (জিডিপি) প্রবৃদ্ধি ৮ শতাংশ ছাড়িয়ে যাবে। যদিও লক্ষ্য ধরা হয়েছে ৭ দশমিক ৮ শতাংশ। গত কয়েক মাসে পরিকল্পনামন্ত্রী আ হ ম মুস্তফা কামাল একাধিকবার সাংবাদিকদের বলেছেন, চলতি অর্থবছরে জিডিপি প্রবৃদ্ধি অন্তত সোয়া ৮ শতাংশ হবে।




স্বাধীনতার পর এটিই দ্বিতীয় সর্বোচ্চ প্রবৃদ্ধি। এর আগে ১৯৭৪-৭৫ অর্থবছরে ১২ শতাংশের মতো প্রবৃদ্ধি হয়েছিল। এর আগের বছর প্রবৃদ্ধি খুব কম হওয়ায় ওই বছর (১৯৭৪-৭৫) প্রবৃদ্ধি এমনভাবে বেড়েছে।




অন্যদিকে নতুন বছর একটি স্বস্তিদায়ক মূল্যস্ফীতি পরিস্থিতি নিয়ে শুরু হচ্ছে। গত ডিসেম্বর মাসে মূল্যস্ফীতি ৫ দশমিক ৩৭ শতাংশ হয়েছে।




উচ্চ প্রবৃদ্ধি বনাম বৈষম্যপ্রখ্যাত সাময়িকী ইকোনমিস্ট-এর সহযোগী প্রতিষ্ঠান ইকোনমিস্ট ইন্টেলিজেন্স ইউনিট সম্প্রতি ২০১৯ সালের বিশ্ব প্রবৃদ্ধির একটি পূর্বাভাস দিয়েছে। তাদের দেওয়া তথ্যমতে, চলতি বছরে শীর্ষ প্রবৃদ্ধির পাঁচটি দেশের একটা হবে বাংলাদেশ। এ বছর সবচেয়ে ভালো করবে সিরিয়া। এরপরই রয়েছে বাংলাদেশ, প্রবৃদ্ধি হবে ৭ দশমিক ৯ শতাংশ। ৭ দশমিক ৪ শতাংশ নিয়ে তৃতীয় স্থানে থাকবে ভুটান, এরপরের স্থানে ভারত, প্রবৃদ্ধি হবে ৭ দশমিক ৪ শতাংশ। শীর্ষ পাঁচের শেষ দেশটি রুয়ান্ডা, ৭ দশমিক ৩ শতাংশ।




এর আগে গত অক্টোবরে বহুজাতিক ব্যাংক দ্য হংকং সাংহাই ব্যাংকিং করপোরেশন (এইচএসবিসি) ২০৩০ সাল পর্যন্ত সময়ে ৭৫টি দেশের অর্থনৈতিক পরিস্থিতির মূল্যায়ন করে বলেছে, ২০৩০ সালের মধ্যে জিডিপির বিবেচনায় বিশ্বের ২৬ তম বড় অর্থনীতির দেশ হতে যাচ্ছে বাংলাদেশ। বর্তমানে বাংলাদেশের অবস্থান ৪২ তম। বাংলাদেশের পেছনে থাকবে মালয়েশিয়া, ভিয়েতনাম, ফিলিপাইন ও পাকিস্তানের মতো দেশ।




তবে প্রবৃদ্ধি বাড়লেও এ নিয়ে বড় ধরনের দুশ্চিন্তাও আছে। বৈষম্য বেড়ে যাওয়াই এর প্রধান কারণ। বাংলাদেশ উন্নয়ন গবেষণা প্রতিষ্ঠান (বিআইডিএস) গত নভেম্বর মাসে গবেষণা করে দেখিয়েছে, বাংলাদেশ উচ্চ হারে প্রবৃদ্ধি অর্জন করলেও এখনো প্রতি চারজনের একজন অতিদরিদ্র আর প্রতি আটজনের একজন দারিদ্র্যের নিম্নসীমার নিচে রয়েছে। উচ্চ প্রবৃদ্ধি হলেও অসমতা বা বৈষম্য বাংলাদেশের প্রবৃদ্ধির গতিকে বাধাগ্রস্ত করেছে।




অর্থনীতিবিদেরা বলছেন, সেসব দেশকে উন্নয়ন তত্ত্বে উচ্চ আয়বৈষম্যের দেশ হিসেবে অভিহিত করা হয়, বাংলাদেশ এখন এর কাছাকাছি পৌঁছে গেছে। সুতরাং আয়বৈষম্য কমানো একটি বড় চ্যালেঞ্জ বলেই মনে করছেন সবাই।




আশা ও অনিশ্চয়তা বর্তমান ক্ষমতাসীন সরকার প্রথম মেয়াদে ক্ষমতায় এসে অগ্রাধিকারভিত্তিতে মেগা প্রকল্প নিতে শুরু করে। এখন পর্যন্ত ১০টি মেগা প্রকল্প বাস্তবায়ন শুরু করেছে সরকার। এই তালিকায় আছে পদ্মা সেতু, মেট্রোরেল, চট্টগ্রাম-কক্সবাজার রেলপথ নির্মাণ, রূপপুর পারমাণবিক বিদ্যুৎকেন্দ্র, মাতারবাড়ি বিদ্যুৎকেন্দ্র, পদ্মা সেতু হয়ে ঢাকা–খুলনা রেলপথ নির্মাণ অন্যতম।




আগামী ডিসেম্বর মাসের মধ্যে বহুল আলোচিত পদ্মা সেতু ও রাজধানীর মেট্রোরেল নির্মাণের কাজ শেষ করতে চায় সরকার। প্রকল্প প্রস্তাবেও সময়সীমা ডিসেম্বর পর্যন্ত। গত নভেম্বর পর্যন্ত এই প্রকল্পের ৬১ শতাংশ কাজ শেষ। আগামী ডিসেম্বর মাসে পদ্মা সেতু শেষ হলে রাজধানীর সঙ্গে দক্ষিণাঞ্চলে সরাসরি যোগাযোগ স্থাপিত হবে। তবে শেষ পর্যন্ত নির্ধারিত সময়ে প্রকল্পটি শেষ করা নিয়ে সংশয় আছে।




২০০৭ সালে একনেক এই প্রকল্পে প্রথম ব্যয় ধরেছিল ১০ হাজার ১৬১ কোটি ৭৫ লাখ টাকা। আর এখন তা প্রায় ২৯ হাজার কোটি টাকা। বাস্তবায়নের সময় বাড়লে খরচও বেড়ে যেতে পারে। অন্যদিকে মেট্রোরেলের কাজ শেষ হলে রাজধানীর নাগরিকেরা প্রথমবারের মতো মেট্রোরেল ভ্রমণের সুযোগ পাবেন। ডিসেম্বরে উত্তরা থেকে মিরপুর হয়ে আগারগাঁও পর্যন্ত মেট্রোরেলের কাজ শেষ হওয়ার কথা। এতে যানজটে নাকাল হওয়ার হাত থেকে রাজধানীবাসীর কিছুটা মুক্তি মিলবে। প্রায় ২২ হাজার কোটি টাকার এই প্রকল্পের আর্থিক অগ্রগতি ২০ শতাংশের মতো হলেও বাস্তবায়ন অগ্রগতি অনেক বেশি বলে জানা গেছে।  চ্যালেঞ্জ অনেক ব্যাপক জনসমর্থন নিয়ে তৃতীয় মেয়াদে সরকার গঠন করতে যাচ্ছে আওয়ামী লীগ নেতৃত্বাধীন মহাজোট। ক্ষমতা গ্রহণের কয়েক মাসের মধ্যে ভ্যাট আইন চালু করতে হবে। আগামী জুলাই মাসে এই আইন চালু করার ঘোষণা আছে। ২০১২ সালের এই আইন প্রথম পাঁচ বছর শুধু প্রস্তুতির জন্য রাখা হয়েছিল। এই সময় ব্যবসায়ীসহ বিভিন্ন শ্রেণি–পেশার মানুষের সঙ্গে ভ্যাট আইন নিয়ে আলোচনা হয়। জাতীয় রাজস্ব বোর্ডও (এনবিআর) ভ্যাটের যাবতীয় কার্যক্রম অনলাইনে করার প্রস্তুতি নিয়েছে। নতুন আইনে ভ্যাট হার একটি, তা হলো ১৫ শতাংশ। ব্যবসায়ীরা চেয়েছিলেন একাধিক ভ্যাট হার। কিন্তু ২০১৭ সালের জুলাই মাসে এই ভ্যাট আইন চালুর ঠিক আগে ব্যবসায়ীদের তীব্র আপত্তির মুখে সরকার পিছু হটে। আইনটি দুই বছর পিছিয়ে দিয়ে আগামী জুলাই মাসে নতুন সময় ঠিক করা হয়।




অর্থনীতির বিভিন্ন খাতের মধ্যে সবচেয়ে দুর্বল অবস্থায় আছে ব্যাংক খাত। সবচেয়ে বড় ঘটনা ঘটেছে কেন্দ্রীয় ব্যাংকের ৮০০ কোটি টাকার মতো রিজার্ভ চুরি। এ ছাড়া গত কয়েক বছরে এই খাতে হল–মার্ক, বেসিক ব্যাংক, ফারমার্স ব্যাংক, জনতা ব্যাংকসহ বেশ কয়েকটি বড় কেলেঙ্কারির ঘটনা ঘটেছে। অনিয়ম করে কয়েক হাজার কোটি টাকা লুটপাট করা হয়েছে। খেলাপি ঋণের পরিমাণ বেড়ে ১ লাখ কোটি টাকা ছাড়িয়েছে। একই পরিবারের হাতে বেসরকারি ব্যাংকের মালিকানা দীর্ঘ সময় ধরে রাখতে ব্যাংক আইন পরিবর্তন করা হয়েছে। ব্যাংক খাত সুশাসন প্রতিষ্ঠা করা এখন নতুন সরকারের অন্যতম বড় চ্যালেঞ্জ।




নতুন সরকারের কাছে প্রত্যাশা সম্পর্কে ব্যবসায়ীদের শীর্ষ সংগঠন এফবিসিসিআইয়ের সভাপতি শফিউল ইসলাম মহিউদ্দিন প্রথম আলোকে বলেন, সর্বস্তরের মানুষের সমর্থনের কারণে নতুন সরকারের দায়িত্ব আরও বেড়েছে। তিনি চান, ব্যবসা সহজ করা, সময়ের কাজ সময়েই শেষ না করলে জবাবদিহি নিশ্চিত করা, হয়রানিমুক্ত কর ব্যবস্থা, বিনিয়োগে উৎসাহ দেওয়া, ব্যাংকঋণের সুদ ৯ শতাংশে নামিয়ে আনা।


</p><li><a href='https://www.prothomalo.com/economy/article/1573174/%E0%A6%B6%E0%A6%BF%E0%A6%B2%E0%A7%8D%E0%A6%AA%E0%A6%AE%E0%A6%BE%E0%A6%B2%E0%A6%BF%E0%A6%95%E0%A6%A6%E0%A7%87%E0%A6%B0-%E0%A6%86%E0%A6%AC%E0%A6%BE%E0%A6%B0%E0%A6%93-%E0%A6%AC%E0%A7%9C-%E0%A6%95%E0%A6%B0-%E0%A6%B8%E0%A7%81%E0%A6%AC%E0%A6%BF%E0%A6%A7%E0%A6%BE' target='_blank' >শিল্পমালিকদের আবারও বড় কর-সুবিধা</a><br><p>[
• গত সেপ্টেম্বরেই উৎসে কর কমিয়ে দিয়েছিল সরকার• চার মাসের মাথায় আবার কর কমল অর্ধেকের বেশি• কর-সুবিধা আগামী ৩০ জুন পর্যন্ত থাকবে...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2017/11/15/6eb30be8fd2e90aaaa3c853e951da19a-5a0bddf4d466d.jpg?jadewits_media_id=1067591"><p>






• গত সেপ্টেম্বরেই উৎসে কর কমিয়ে দিয়েছিল সরকার• চার মাসের মাথায় আবার কর কমল অর্ধেকের বেশি• কর-সুবিধা আগামী ৩০ জুন পর্যন্ত থাকবে




নতুন সরকার শপথ নেওয়ার আগেই শিল্পমালিকদের বড় কর-সুবিধা দেওয়া হলো। এখন থেকে পাট ছাড়া যেকোনো পণ্য রপ্তানি করলে উৎসে কর দশমিক ২৫ শতাংশ দিলেই চলবে। গত সেপ্টেম্বরে এই হার আগের চেয়ে কমিয়ে দশমিক ৬০ শতাংশ করা হয়েছিল। এখন সেই উৎসে কর অর্ধেকের বেশি কমিয়ে দেওয়া হলো।




গত বুধবার অভ্যন্তরীণ সম্পদ বিভাগ (আইআরডি) এ-সংক্রান্ত প্রজ্ঞাপন জারি করেছে। এই কর-সুবিধা আগামী ৩০ জুন পর্যন্ত থাকবে। এরপর আগের অবস্থায় মানে, ১ শতাংশ হারে উৎসে কর দিতে হবে। দেশ থেকে যত পণ্য রপ্তানি হয়, এর ৮৩ শতাংশের বেশি হয় তৈরি পোশাক। ফলে নতুন কর-সুবিধা সবচেয়ে বেশি পাবেন পোশাকমালিকেরাই। উৎসে কর ছাড়া পোশাক উৎপাদক ও রপ্তানিকারকদের বার্ষিক আয়ের ওপর ১২ শতাংশ হারে করপোরেট কর দিতে হবে। আন্তর্জাতিকভাবে স্বীকৃত সবুজ কারখানা হলে ওই মালিককে ১০ শতাংশ হারে কর দিলেই হবে। এ দুটি সুবিধাই আগামী বছরের জুন মাস পর্যন্ত থাকবে।




সরকারের হঠাৎ দেওয়া এই কর-সুবিধার ফলে পোশাকসহ রপ্তানি খাতের শিল্পমালিকদের মুনাফার হার বাড়বে। আর শিল্পমালিকেরা বলছেন, এতে রপ্তানি খাত উৎসাহিত হবে, তাতে রপ্তানির পরিমাণও বাড়বে। তবে অর্থবছরের মাঝখানে এভাবে বাড়তি সুবিধা দেওয়ায় সরকারের রাজস্ব আদায় কিছুটা কমবে।




উৎসে কর কমানো প্রসঙ্গে সাবেক তত্ত্বাবধায়ক সরকারের অর্থ উপদেষ্টা এ বি মির্জ্জা আজিজুল ইসলাম প্রথম আলোকে বলেন, তৈরি পোশাক খাত ভালো করছে, রপ্তানি প্রবৃদ্ধিও বাড়ছে। অন্য অনেক খাতে নেতিবাচক প্রবৃদ্ধি হয়েছে। তাই পোশাক খাতকে নতুন করে কর প্রণোদনা দেওয়ার প্রয়োজন নেই। তিনি আরও বলেন, ‘গত চার দশকে পোশাক খাতে যথেষ্ট অগ্রগতি হয়েছে। এত বছর পরও যদি এই খাতকে কর-সুবিধা দিয়ে বাঁচিয়ে রাখতে হয়, তবে তা দুঃখজনক। আমি মনে করি, সরকার ব্যবসায়ীদের চাপের মুখে নতি স্বীকার করে কর কমিয়েছে।’




বছর ধরে তৈরি পোশাকসহ বিভিন্ন খাতের রপ্তানিকারকদের উৎসে কর দিতে হচ্ছে। এনবিআরে আয়কর অধ্যাদেশে তৈরি পোশাক খাতে উৎসে কর ১ শতাংশ। কিন্তু তিন বছর ধরে প্রতিবছর প্রজ্ঞাপন দিয়ে তৈরি পোশাক রপ্তানিকারকের উৎসে করহার দশমিক ৭ শতাংশ নির্ধারণ করা হতো। এক বছর করে অর্থাৎ জুলাই থেকে জুন মাস পর্যন্ত এই সুবিধা দেওয়া হতো।




চলতি ২০১৮-১৯ অর্থবছরের বাজেটে নতুন করে আর এ সুবিধা দেওয়া হয়নি। ফলে স্বয়ংক্রিয়ভাবে চলতি অর্থবছরের জুলাই মাস থেকে উৎসে করহার ১ শতাংশ হয়ে যায়। বাজেটের পর প্রতিক্রিয়ায় তৈরি পোশাক রপ্তানিকারক ও উৎপাদকদের সংগঠন বিজিএমইএর সভাপতি সিদ্দিকুর রহমান সংবাদ সম্মেলনে ঘোষণা দেন, ‘সরকারের সর্বোচ্চ পর্যায়ে কথা বলে করপোরেট কর ও উৎসে কর কমিয়ে আনব।’ আর এ কথার তিন মাস পরে সরকার ঠিকই সিদ্ধান্ত পরিবর্তন করেছিল। আর চার মাস পরে আরক দফা পরিবর্তন করা হলো।




গত সেপ্টেম্বর মাসে ব্যবসায়ীদের দাবি অনুযায়ী উৎসে কর কমিয়ে দশমিক ৬ শতাংশ করা হয়। তাতেও মন ভরেনি ব্যবসায়ীদের। তাঁরা উৎসে কর পুরোপুরি প্রত্যাহারের দাবি জানান। শেষ পর্যন্ত তৈরি পোশাকসহ অন্য রপ্তানি পণ্যের উৎসে কর কমিয়ে দশমিক ২৫ শতাংশ করা হয়।




বিজিএমইএর সহসভাপতি মোহাম্মদ নাছির প্রথম আলোকে বলেন, রপ্তানি পোশাকের দাম ধারাবাহিকভাবে কমে যাচ্ছে। এই অবস্থায় টিকে থাকতে হলে উৎপাদনদক্ষতা বাড়াতে হবে। আবার চলতি মাসে শ্রমিকদের মজুরি বেড়েছে। এই সময়ে কিছুটা কর-সুবিধা পেলে এই খাত ঘুরে দাঁড়াতে পারবে।




মোহাম্মদ নাছির আরও বলেন, সবাই (সব রপ্তানিকারক) সুবিধা চায়, কিন্তু সাফল্য দেখাতে পারে না। যেহেতু তৈরি পোশাক খাতটি রপ্তানিতে বড় ভূমিকা পালন করছে, আবার আর্থ সামাজিক উন্নয়নে অবদান রাখছে-তাই এই খাতটি বাড়তি সুবিধা পেতেই পারে।




চলতি অর্থবছরে ৩ হাজার ২৬৮ কোটি ডলারের তৈরি পোশাক রপ্তানির লক্ষ্যমাত্রা নির্ধারণ করেছে বাণিজ্য মন্ত্রণালয়। এনবিআর সূত্রে জানা গেছে, চলতি অর্থবছরে তৈরি পোশাক রপ্তানিতে উৎসে কর হিসেবে ২ হাজার কোটি টাকা কর আদায়ের লক্ষ্য রয়েছে। উৎসে কর কমানোর ফলে ৪০০-৫০০ কোটি টাকার রাজস্ব কমতে পারে।


</p><li><a href='https://www.prothomalo.com/economy/article/1573169/%E0%A6%9C%E0%A6%A8%E0%A6%B6%E0%A6%95%E0%A7%8D%E0%A6%A4%E0%A6%BF-%E0%A6%B0%E0%A6%AA%E0%A7%8D%E0%A6%A4%E0%A6%BE%E0%A6%A8%E0%A6%BF-%E0%A6%95%E0%A6%AE%E0%A6%B2%E0%A7%87%E0%A6%93-%E0%A6%AA%E0%A7%8D%E0%A6%B0%E0%A6%AC%E0%A6%BE%E0%A6%B8%E0%A7%80-%E0%A6%86%E0%A7%9F%E0%A7%87-%E0%A6%B8%E0%A7%81%E0%A6%B8%E0%A6%AE%E0%A7%9F' target='_blank' >জনশক্তি রপ্তানি কমলেও প্রবাসী আয়ে সুসময়</a><br><p>[
• ২০১৮ সালে জনশক্তি রপ্তানি কমলেও বেড়েছে প্রবাসী আয়• গবেষণা সংস্থা রামরু বলছে, গত বছর নতুন কোনো শ্রমবাজার উন্মোচিত হয়নি• প্রবাসী...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/04/b0039b8454852b69e086f513591e3912-5c2f0a4eee8a8.jpg?jadewits_media_id=1407205"><p>






• ২০১৮ সালে জনশক্তি রপ্তানি কমলেও বেড়েছে প্রবাসী আয়• গবেষণা সংস্থা রামরু বলছে, গত বছর নতুন কোনো শ্রমবাজার উন্মোচিত হয়নি• প্রবাসী বাংলাদেশিরা দেশে পাঠিয়েছেন ১ হাজার ৫৫৩ কোটি ডলার• আগের বছরের চেয়ে প্রায় ১৫ শতাংশ বেশি




২০১৮ সালে জনশক্তি রপ্তানি কমলেও বেড়েছে প্রবাসী আয়। আলোচ্য সময়ে জনশক্তি রপ্তানি ২৭ শতাংশ কমেছে। তার বিপরীতে প্রবাসী আয় বেড়েছে প্রায়        ১৫ শতাংশ।




অভিবাসন–সংশ্লিষ্ট ব্যক্তিরা বলছেন, ২০১৭ সালে রেকর্ডসংখ্যক জনশক্তি রপ্তানি হয়েছিল, মূলত এর প্রভাবে বেড়েছে প্রবাসী আয়। এর পাশাপাশি ডলারের বিপরীতে টাকা দুর্বল হওয়ায় এবং হুন্ডি প্রতিরোধে ব্যবস্থা নেওয়ায় প্রবাসী আয় বেড়েছে।




জনশক্তি রপ্তানিবিষয়ক গবেষণা সংস্থা রিফিউজি অ্যান্ড মাইগ্রেটরি মুভমেন্টস রিসার্চ ইউনিট (রামরু) বলছে, আগের বছরগুলোর মতো গত বছরেও নতুন কোনো শ্রমবাজার উন্মোচিত হয়নি। ২০১৮ সালে নারীশ্রমিকদের বিদেশ যাওয়ার হার গত বছরের তুলনায় ২০ শতাংশ কমেছে। গত বছর আট শতাধিক নারীশ্রমিক নির্যাতিত হয়ে দেশে ফিরেছেন। এদিকে ২০১৮ সালে প্রবাসী বাংলাদেশিরা দেশে পাঠিয়েছেন ১ হাজার ৫৫৩ কোটি ডলার, যা আগের বছরের চেয়ে প্রায় ১৫ শতাংশ বেশি।




বিএমইটির তথ্য অনুযায়ী, ২০১৮ সালে মোট ৭ লাখ ৩৪ হাজার ১৮১ জন বাংলাদেশি কর্মী বিদেশে যান। সেখানে ২০১৭ সালে জনশক্তি রপ্তানি হয়েছিল ১০ লাখ ৮ হাজার ৫২৫ জন। সেই হিসাবে ২০১৭ সালের তুলনায় প্রায় ২৭ দশমিক ২০ শতাংশ জনশক্তি রপ্তানি কমেছে।




 ২০১৮ সালে বাংলাদেশের জনশক্তি রপ্তানির প্রায় ৬৩ শতাংশ হয়েছে উপসাগরীয় এবং অন্যান্য আরব দেশে। বাকি ৩৭ শতাংশের বেশির ভাগ দক্ষিণ-পূর্ব এশিয়াতে। সবচেয়ে বেশিসংখ্যক কর্মী গেছেন সৌদি আরবে। এরপর মালয়েশিয়া,কাতার, ওমান ও সিঙ্গাপুরে।




তবে গত বছরের নভেম্বরে সৌদি আরব সরকার ‘সৌদিকরণ কর্মসূচির (প্রতি কারখানায় ২০ শতাংশ সৌদি নাগরিক থাকা বাধ্যতামূলক)’ শুরু করেছে। এর মাধ্যমে প্রবাসীদের জন্য ১২ ধরনের চাকরি বন্ধ ঘোষণা করেছে সৌদি সরকার। এতে সে দেশের শ্রমবাজার আস্তে আস্তে বাংলাদেশিদের জন্য সংকুচিত হয়ে আসছে। ইতিমধ্যে এসব কাজে জড়িত বাংলাদেশিরা দেশে ফিরতে শুরু করেছে।




এ বিষয়ে রামরুর প্রতিষ্ঠাকালীন চেয়ারম্যান তাসনিম সিদ্দিকী প্রথম আলোকে বলেন, নারী-পুরুষ উভয়ে যেসব দেশে যাচ্ছে সেটির সামগ্রিক মূল্যায়ন করলে দেখা যায়, দেশের শ্রমবাজারে বরাবরই একটি বা দুটি দেশের আধিপত্য। কখনো সংযুক্ত আরব আমিরাত, কখনো মালয়েশিয়া বা সৌদি আরব। এক দেশকেন্দ্রিক বাজার ব্যবস্থার অসুবিধা হলো সেই দেশে কোনো সমস্যা বা বিপর্যয় দেখা দিলে বাংলাদেশের আন্তর্জাতিক শ্রমবাজারও বিপদের মুখে পড়ে।




সরকারের পক্ষ থেকে দাবি করা হচ্ছে, প্রায় ছয় বছর পর বাংলাদেশের কর্মীদের জন্য সংযুক্ত আরব আমিরাতের শ্রমবাজার খুলেছে। প্রকৃতপক্ষে পুরুষ শ্রমিকদের জন্য বাজার বন্ধই রয়েছে। এখন পর্যন্ত বাংলাদেশ থেকে আরব আমিরাত শুধু নারী গৃহকর্মী গ্রহণ করছে। ২০১৮ সালে মাত্র ৩ হাজার ২৩৫ জন সংযুক্ত আরব আমিরাতে গেছেন, যাঁদের অধিকাংশই নারী। দুই দেশের মধ্যকার সমঝোতা চুক্তি অনুযায়ী, ধীরে ধীরে ১৯টি পেশায় পুরুষ কর্মী নেবে দেশটি।




গত বছর বিদেশে সবচেয়ে বেশি কর্মী যান কুমিল্লা জেলা থেকে। তবে আগের বছরগুলোর মতো গত বছরেও পার্বত্য জেলাগুলো থেকে বিদেশে শ্রম রপ্তানি হয়নি বললেই চলে। 




কমেছে নারী অভিবাসন




২০১৫ সাল থেকে দেশের নারীশ্রমিকদের বিদেশ যাওয়া ব্যাপক হারে বৃদ্ধি পেয়েছিল। ২০১৭ সালে দেশের ইতিহাসে সর্বোচ্চসংখ্যক নারীশ্রমিক বিদেশে যান। কিন্তু ২০১৮ সালে বিদেশগামী নারী কর্মীর সংখ্যা আবারও কমে এসেছে। ২০১৮ সালে নারীশ্রমিকদের বিদেশ যাওয়া গত বছরের তুলনায় প্রায় ২০ শতাংশ কমেছে। রামরু বলছে, চলতি বছর কমপক্ষে আট শতাধিক নারীশ্রমিক নির্যাতিত হয়ে দেশে ফিরেছেন। ২০১৮ সালে বিদেশ যান ১ লাখ ১ হাজার ৬৯৫ জন নারী কর্মী। এর বড় অংশই যায় সৌদি আরবে।




বাংলাদেশি অভিবাসী মহিলা শ্রমিক অ্যাসোসিয়েশনের (বমসা) চেয়ারম্যান লিলি জাহান প্রথম আলোকে বলেন, সৌদি আরব থেকে নারীরা নির্যাতিত হয়ে ফিরে আসায় মানুষ ভয় পাচ্ছেন। তাই প্রশিক্ষণ নিয়েও অনেকে যাচ্ছেন না।


</p><li><a href='https://www.prothomalo.com/economy/article/1573166/%E0%A6%86%E0%A6%9F%E0%A6%BE%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A7%87%E0%A7%9C%E0%A7%87%E0%A6%9B%E0%A7%87-%E0%A6%95%E0%A7%87%E0%A6%9C%E0%A6%BF%E0%A6%A4%E0%A7%87-%E0%A7%A8-%E0%A6%9F%E0%A6%BE%E0%A6%95%E0%A6%BE' target='_blank' >আটার দাম বেড়েছে কেজিতে ২ টাকা</a><br><p>[
• চাল ও আটার দাম বাড়ল • চালের দাম প্রতি কেজিতে বেড়েছে ২–৩ টাকা• খুচরায় মোটা চাল ৩৭–৩৮ টাকা• সরু চাল ৫৫–৫৬...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/04/bd0ed04274209bef0d38c8c8e026a758-5c2f07ec7146e.jpg?jadewits_media_id=1407201"><p>

• চাল ও আটার দাম বাড়ল • চালের দাম প্রতি কেজিতে বেড়েছে ২–৩ টাকা• খুচরায় মোটা চাল ৩৭–৩৮ টাকা• সরু চাল ৫৫–৫৬ টাকা• মাঝারি চাল ৪৪–৪৮ টাকা




কয়েক মাস কমতির দিকে থাকার পর দেশে চালের দাম বেড়েছে। রাজধানীর কয়েকটি বাজারের পাইকারি ও খুচরা বিক্রেতারা বলছেন, গত কয়েক দিনে সব ধরনের চালের দাম কেজিপ্রতি দুই থেকে তিন টাকা বেড়েছে। বেড়েছে আটা ও ময়দার দামও। বাজারে আটা কিনতে গেলে ক্রেতাকে দুই টাকা বাড়তি দিতে হচ্ছে বলে জানিয়েছেন ব্যবসায়ীরা।




চালকলের মালিকদের দাবি, প্রতিবছর আমন মৌসুম এলে চালের দাম কিছুটা বাড়ে। সরকারিভাবে এখন ৩৬ টাকা কেজি দরে মোটা চাল সংগ্রহ করা হচ্ছে। এর প্রভাব পড়েছে বাজারে। তাঁরা বলছেন, চালের দাম এত দিন কম ছিল। ফলে কৃষকেরা ধানের ভালো দাম পাচ্ছিলেন না। গম আমদানিকারক ও আটা বিপণনকারীদের দাবি, বিশ্ববাজারে গমের দাম বেশ বেড়েছে। সে অনুপাতে দেশে আটার দাম বাড়েনি।




পুরান ঢাকার বাবুবাজার–বাদামতলীর চালের আড়তমালিকেরা জানান, প্রতি বস্তা (৫০ কেজি) চালের দাম ১০০ থেকে ১৫০ টাকা বেড়েছে। মোটা চালের পাইকারি দর উঠেছে কেজিপ্রতি ৩৫ টাকার আশপাশে। অন্যদিকে মাঝারি চাল বিক্রি হচ্ছে মানভেদে কেজিপ্রতি ৩৮–৪২ টাকায়। এ ছাড়া ভালো মানের সরু মিনিকেট চাল কেজিপ্রতি ৫২–৫৩ টাকায় বিক্রি হচ্ছে।




জানতে চাইলে বাদামতলীর চালের আড়ত শিল্পী রাইস এজেন্সির স্বত্বাধিকারী কাওসার রহমান প্রথম আলোকে বলেন, ভোটের কয়েক দিন আগে ও পরে মিলিয়ে চালের দামটা কিছুটা বাড়ল। মোটা চাল কেজিপ্রতি ৩২–৩৩ টাকায় নেমে গিয়েছিল যা ২০১৭ সালের শেষ দিকে কেজিপ্রতি ৪৫ টাকার বেশি ছিল।




ঢাকার কাজীপাড়া ও কারওয়ান বাজারের খুচরা দোকানে ভালো মানের সরু মিনিকেট চাল কেজিপ্রতি ৫৫–৫৬ টাকা, মাঝারি বিভিন্ন চাল ৪৪–৪৮ টাকা এবং মোটা গুটি ও স্বর্ণা চাল ৩৭–৩৮ টাকা দরে বিক্রি করতে দেখা যায়। অবশ্য বাজারে এর বাইরে আরও কম দামের মোটা চাল রয়েছে, যা সব বাজারে পাওয়া যায় না। আবার মানও তেমন ভালো না।




কারওয়ান বাজারের চাল ব্যবসায়ী জসিম উদ্দিন বলেন, দাম বাড়িয়েও চাল সরবরাহে মিলমালিকেরা গড়িমসি করছেন। নগদ টাকা পাঠিয়েও তিনি চালের সরবরাহ পাননি। মিলমালিকেরা বলছেন, চাল সরবরাহে দেরি হবে। ওই ব্যবসায়ী জানান, সুগন্ধি চালের দাম দুই দফায় কেজিতে ৫ টাকা বেড়ে ৯০ টাকায় উঠেছে। এটা খুচরা দোকানে আরও বেশি পড়বে।




চালের দামের সবচেয়ে অস্বস্তিকর সময় ছিল ২০১৭ সালের সেপ্টেম্বর–অক্টোবর মাস। ওই সময় খুচরা বাজারে মোটা চালের দর কেজিপ্রতি ৫০ টাকায় উঠেছিল। আর সরু চাল উঠেছিল কেজিপ্রতি ৬৫ টাকায়। এরপর বাড়তি আমদানি ও ২০১৮ সালের শুরুতে বোরোর মৌসুমের ভালো ফলনে চালের দাম কমে। বছরের শেষ দিকে আমনের ভালো ফলন হলেও কৃষকেরা ভালো দাম পাননি বলে অভিযোগ রয়েছে।




চালকল মালিকদের বড় সংগঠন বাংলাদেশ অটো, মেজর ও হাসকিং মিলমালিক সমিতির সাধারণ সম্পাদক লায়েক আলী প্রথম আলোকে বলেন, সরকার পুরোদমে চাল কেনা শুরু করার পর দাম কিছুটা বেড়েছে। এতে ধানের দামও মণে ৫০ টাকার মতো বাড়তি। এখন প্রতি মণ ধান ৬৫০–৬৮০ টাকা দরে বিক্রি হচ্ছে বলে উল্লেখ করে তিনি বলেন, এটা কমপক্ষে ৭৫০ টাকায় ওঠা দরকার।




কারওয়ান বাজারের বিক্রেতারা জানিয়েছেন, আটা ও ময়দার দাম কেজিপ্রতি ২ টাকা করে বেড়েছে। আটা প্রতি দুই কেজির প্যাকেট ৬৮ টাকা ও ময়দা ৯২ টাকায় বিক্রি হচ্ছে। জানতে চাইলে খাদ্যপণ্য বিপণনকারী একটি বড় কোম্পানির একজন কর্মকর্তা বলেন, বিশ্ববাজারে গমের দাম ঊর্ধ্বমুখী। দেশে প্রতিযোগিতা বেশি বলে বিশ্ববাজারের মতো দাম বাড়ছে না।


</p><li><a href='https://www.prothomalo.com/economy/article/1573079/%E0%A6%96%E0%A7%8B%E0%A6%B2%E0%A6%BE-%E0%A6%86%E0%A6%95%E0%A6%BE%E0%A6%B6%E0%A7%87%E0%A6%B0-%E0%A6%A8%E0%A6%BF%E0%A6%9A%E0%A7%87-%E0%A6%B6%E0%A6%BF%E0%A6%B6%E0%A7%81%E0%A6%A6%E0%A7%87%E0%A6%B0-%E0%A6%96%E0%A7%87%E0%A6%B2%E0%A6%BE%E0%A6%A7%E0%A7%81%E0%A6%B2%E0%A6%BE%E0%A6%B0-%E0%A6%AC%E0%A7%8D%E0%A6%AF%E0%A6%A4%E0%A6%BF%E0%A6%95%E0%A7%8D%E0%A6%B0%E0%A6%AE%E0%A7%80' target='_blank' >খোলা আকাশের নিচে শিশুদের খেলাধুলার ব্যতিক্রমী আয়োজন</a><br><p>[
বর্তমানে রাজধানীর শিশুরা মোবাইল গেমস যতটা খেলে, ক্রিকেট-ফুটবল ততটা নয়। এক কথায় দৌড়ানো, সাইকেল চালানো ও ক্রিকেট-ফুটবল খেলার মতো সুষ্ঠু পরিবেশই তারা...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/03/499d30fec65921f773f7bb5b4bb5b056-5c2dfe16bd135.jpg?jadewits_media_id=1407109"><p>

বর্তমানে রাজধানীর শিশুরা মোবাইল গেমস যতটা খেলে, ক্রিকেট-ফুটবল ততটা নয়। এক কথায় দৌড়ানো, সাইকেল চালানো ও ক্রিকেট-ফুটবল খেলার মতো সুষ্ঠু পরিবেশই তারা পাচ্ছে না। এ অবস্থা থেকে উত্তরণে গত এক বছর ধরে ব্যতিক্রমী একটি কর্মসূচি পালন করছে ঢাকা পরিবহন সমন্বয় কর্তৃপক্ষ (ডিটিসিএ)। গত মাস থেকে এর সঙ্গে সহযোগী প্রতিষ্ঠান হিসেবে যুক্ত হয়েছে ইউনিলিভার বাংলাদেশের অন্যতম স্বনামধন্য ব্র্যান্ড সার্ফ এক্সেল।




সার্ফ এক্সেলের সংবাদ বিজ্ঞপ্তিতে বলা হয়েছে, সরকারি-বেসরকারি উদ্যোগ ও ঢাকা মেট্রোপলিটন পুলিশের সহযোগিতায় ২০১৭ সালের ১০ নভেম্বর থেকে জাতীয় সংসদ ভবনের দক্ষিণ প্লাজার মানিক মিয়া অ্যাভিনিউ সড়কের প্রায় ২০০ মিটার অংশে প্রতি মাসের প্রথম শুক্রবার সকাল ৮টা থেকে ১১টা পর্যন্ত গাড়ি চলাচল বন্ধ করে দেওয়া হয়। এই তিন ঘণ্টা সময় শিশু থেকে বৃদ্ধ সব বয়সী মানুষ স্বতঃস্ফূর্তভাবে এখানে নিজের মতো খেলাধুলা, শরীরচর্চা, ব্যায়াম, সাইকেল চালানো, আড্ডাসহ নানারকম সামাজিক কার্যক্রমে অংশ নেন। এখানে আসার জন্য কোনো ধরনের নিবন্ধন বা টিকিট কাটতে হয় না।




সংবাদ বিজ্ঞপ্তিতে জানানো হয়েছে, আগামীকাল ৪ জানুয়ারি বরাবরের মতোই এই কর্মসূচির ১৪তম আসর অনুষ্ঠিত হতে যাচ্ছে ঢাকার মানিক মিয়া অ্যাভিনিউয়ে। ওই দিন স্বাভাবিক কর্মসূচির সঙ্গে ইউনিলিভারের ব্র্যান্ড সার্ফ এক্সেলের পক্ষ থেকে শিশু-কিশোরদের জন্য বিভিন্ন ধরনের খেলাধুলার আয়োজন থাকবে।




এ আয়োজন সম্পর্কে ইউনিলিভার বাংলাদেশের মার্কেটিং ডিরেক্টর তানজিন ফেরদৌস আলম বলেন, খেলাধুলা শিশুদের অন্যতম প্রধান অধিকার। এই বিশ্বাস থেকে সার্ফ এক্সেল মনে করে, প্রতিভা বিকাশে শিশুদের এই অধিকার রক্ষায় সবাইকে এগিয়ে আসতে হবে। কারণ খেলার মাধ্যমেই শিশুরা অনেক কিছু শেখে। আর এভাবে শিখতে গেলে কাপড়ে কঠিন দাগ লাগতেই পারে। সেই দাগ দূর করে শিশুদের আবার তাদের জগতে ফিরে যেতে সাহায্য করে সার্ফ এক্সেল।




ডিটিসিএ-এর নির্বাহী পরিচালক খন্দকার রাকিবুর রহমান বলেন, ২০০৬ সাল থেকে প্রতি বছর ২২ সেপ্টেম্বর বিশ্ব ব্যক্তিগত গাড়িমুক্ত দিবস পালন করা হয়। এরই ধারাবাহিকতায় ২০১৭ সালের এই দিবস পালনের অনুষ্ঠানে জাতীয় সংসদ ভবনের সামনের সড়ক মানিক মিয়া অ্যাভিনিউ মাসে অন্তত একটি দিন গাড়িমুক্ত রাখার ঘোষণা দেন সড়ক পরিবহন ও সেতুমন্ত্রী ওবায়দুল কাদের। সেই ঘোষণা অনুযায়ী ওই বছরের নভেম্বরে প্রথম এই কর্মসূচি পালন করা হয়েছিল। এরপর থেকে প্রতি মাসের প্রথম শুক্রবার এ কর্মসূচি পালিত হয়ে আসছে।




সংবাদ বিজ্ঞপ্তিতে জানানো হয়, এ কর্মসূচিতে গড়ে প্রায় পাঁচ শ লোক সমবেত হচ্ছেন। শিশু-কিশোর, নারী-পুরুষ, প্রবীণ, প্রতিবন্ধী নির্বিশেষে সব ধরনের মানুষ এই কর্মসূচিতে অংশ নেন। বাংলাদেশে নতুন হলেও বিশ্বের অনেক দেশেই এমন ব্যবস্থা দীর্ঘদিন ধরে চলছে।


</p><li><a href='https://www.prothomalo.com/economy/article/1573024/%E0%A6%B6%E0%A7%87%E0%A7%9F%E0%A6%BE%E0%A6%B0%E0%A6%AC%E0%A6%BE%E0%A6%9C%E0%A6%BE%E0%A6%B0-%E0%A6%A8%E0%A6%BF%E0%A7%9F%E0%A7%87-%E0%A6%A8%E0%A6%A4%E0%A7%81%E0%A6%A8-%E0%A6%B8%E0%A7%8D%E0%A6%AC%E0%A6%AA%E0%A7%8D%E0%A6%A8' target='_blank' >শেয়ারবাজার নিয়ে নতুন স্বপ্ন</a><br><p>[
• গত বছর শেষে ডিএসইর প্রায় সব সূচক ছিল নেতিবাচক• সেখানে ভোটের পর নতুন বছরের শুরুটা আশা জাগাচ্ছে• বুধবার ডিএসইর লেনদেন...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2015/06/09/27fb8a652d382287f58fc573962c0d86-Graph.jpg?jadewits_media_id=366142"><p>

• গত বছর শেষে ডিএসইর প্রায় সব সূচক ছিল নেতিবাচক• সেখানে ভোটের পর নতুন বছরের শুরুটা আশা জাগাচ্ছে• বুধবার ডিএসইর লেনদেন পৌঁছেছে ৬৯৬ কোটি টাকায়• এটি আগের দিনের চেয়ে ১৬৬ কোটি টাকা বেশি




২০১৮ সালটি শেয়ারবাজারের জন্য ছিল মন্দার বছর। সদ্য বিদায়ী বছরটিতে সূচক, লেনদেন, বিদেশি বিনিয়োগ, বাজার মূলধনসহ গুরুত্বপূর্ণ সব সূচকের পতন ঘটেছে। তবে ভোটের পরে শুরু হওয়া নতুন বছরটি আশা জাগাচ্ছে বিনিয়োগকারীদের মনে।




গত দুই দিনে বাজারে সূচকের পাশাপাশি লেনদেনও ঊর্ধ্বমুখী। গতকাল বুধবার দিন শেষে ঢাকা স্টক এক্সচেঞ্জে (ডিএসই) লেনদেন পৌঁছেছে ৬৯৬ কোটি টাকায়, যা আগের দিনের চেয়ে ১৬৬ কোটি টাকা বেশি। গত দুই দিনে বাজারের প্রধান সূচক ডিএসইএক্স বেড়েছে ১১১ পয়েন্ট। তাতেই মন্দার বছর কাটিয়ে শেয়ারবাজার আশা জাগাচ্ছে সাধারণ বিনিয়োগকারীদের মধ্যে।




২০১৮ সালে শেয়ারবাজারের সব সূচক খারাপ থাকলেও ডিএসইর হাত ধরে বছরটিতে প্রায় ১ হাজার কোটি টাকার বিদেশি বিনিয়োগ দেশে এসেছে। ডিএসইর মালিকানার ২৫ শতাংশ শেয়ার কিনে কৌশলগত বিনিয়োগকারী হিসেবে গত বছর যুক্ত হয়েছে চীনের শেনজেন স্টক এক্সচেঞ্জ ও সাংহাই স্টক এক্সচেঞ্জের সমন্বয়ে গঠিত জোট। ডিমিউচুয়ালাইজেশন আইন ও কর্মসূচি (স্কিম) অনুযায়ী চীনের জোটের কাছে কৌশলগত বিনিয়োগকারীর এ শেয়ার বিক্রি করা হয়।




যদিও এ শেয়ার বিক্রি নিয়েও তুমুল আলোচনা তৈরি হয়। কারণ, ডিএসই চীনের জোটের কাছে শেয়ার বিক্রি করতে চাইলেও বিভিন্ন মহল থেকে ভারতের ন্যাশনাল স্টক এক্সচেঞ্জের নেতৃত্বে গঠিত জোটের কাছে এ শেয়ার বিক্রির চাপ তৈরি করা হয়। শেষ পর্যন্ত ডিএসইর সদস্যদের অনড় অবস্থানের কারণে চীনের জোটের কাছে শেয়ার বিক্রির অনুমোদন দেয় পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)। গত বছর শেয়ারবাজারের সাফল্য বলতে চীনের জোটের যুক্ত হওয়ার ঘটনা।




তবে সাধারণ বিনিয়োগকারীদের জন্য মোটেই সুখকর বছর ছিল না ২০১৮ সালটি। বছরটিতে ডিএসইর প্রধান সূচক ডিএসইএক্স প্রায় ৮৫৯ পয়েন্ট বা ১৪ শতাংশ কমে গেছে। এ সূচক বছরের একপর্যায়ে সর্বোচ্চ ৬ হাজার ৩১৮ পয়েন্টের অবস্থানে উঠলেও বছরের শেষ ভাগে এসে তা সর্বনিম্ন ৫ হাজার ২০৪ পয়েন্টে নেমে আসে।




ডিএসইর তথ্য অনুযায়ী, ২০১৮ সালে ২৪২ কার্যদিবসে ঢাকার বাজারে মোট লেনদেনের পরিমাণ ছিল ১ লাখ ৩৩ হাজার ৫৯১ কোটি টাকা। যেখানে ২০১৭ সালে লেনদেন হয়েছিল ২ লাখ ১৬ হাজার ৯৬০ কোটি টাকা। মোট লেনদেন কমে যাওয়ায় দৈনিক গড় লেনদেনের পরিমাণও কমেছে সদ্যবিদায়ী বছরে। ২০১৮ সাল শেষে ডিএসইতে দৈনিক গড় লেনদেনের পরিমাণ কমে নেমে এসেছে ৫৫২ কোটি টাকায়। ২০১৭ সাল শেষে যেখানে দৈনিক গড় লেনদেনের পরিমাণ ছিল ৮৭৫ কোটি টাকা। সেই হিসাবে ২০১৮ সালে এসে দৈনিক গড় লেনদেন কমেছে ৩২৩ কোটি টাকা।




জানতে চাইলে ডিএসইর ব্যবস্থাপনা পরিচালক কে এ এম মাজেদুর রহমান বলেন, ‘২০১৮ সালে কৌশলগত বিনিয়োগকারীর কাছে শেয়ার বিক্রি ছিল আমাদের তথা শেয়ারবাজারের জন্য এক ঐতিহাসিক ঘটনা। বছরের লম্বা সময় ধরে আমরা এ কাজের সঙ্গে যুক্ত ছিলাম। তাই বছরটিতে নতুন আর কোনো উদ্যোগ বাস্তবায়ন সম্ভব হয়নি। তবে ২০১৯ সালে এসে নতুন বেশ কিছু উদ্যোগ যুক্ত হবে ডিএসইতে। যার সুফল পাবেন বাজারের সঙ্গে যুক্ত সবাই।’




মাজেদুর রহমান বলেন, ‘ক্ষুদ্র ও মাঝারি শিল্পের জন্য আলাদা এসএমই বোর্ড চালুর প্রক্রিয়া প্রায় চূড়ান্ত করে আনা হয়েছে। আশা করছি এ বছরের প্রথম প্রান্তিকের মধ্যেই সেটি চালু করা সম্ভব হবে। এ ছাড়া ইটিএফ চালুর কাজও প্রায় গুছিয়ে আনা হয়েছে। এর বাইরে চলতি বছর বন্ড লেনদেনের উদ্যোগ, শেয়ারবাজারের লেনদেন নিষ্পত্তির জন্য গঠিত সেন্ট্রাল কাউন্টার পার্টি বাংলাদেশ নামে নতুন কোম্পানি চালুর পরিকল্পনা রয়েছে।




এদিকে, গত বছরটিতে উল্লেখ করার মতো ভালো কোনো কোম্পানি শেয়ারবাজারে তালিকাভুক্ত হয়নি। ফলে বাজারের গভীরতা বাড়েনি। এ কারণে বছরজুড়েই বিভিন্ন বাজে কোম্পানির শেয়ার নিয়ে উল্লেখযোগ্য সংখ্যক কারসাজির ঘটনা ঘটে। এসব কারসাজির মাধ্যমে কিছু কোম্পানির শেয়ারের দাম অস্বাভাবিকভাবে বাড়ানো হলেও কারসাজির বিরুদ্ধে নিয়ন্ত্রক সংস্থার শক্ত কোনো অবস্থান দেখা যায়নি।




সূচক ও লেনদেনে মন্দাভাব থাকলেও গত বছর বাজারে তালিকাভুক্ত হয় ১২টি সিকিউরিটিজ। তা সত্ত্বেও বাজার মূলধন আগের বছরের চেয়ে প্রায় সাড়ে ৮ শতাংশ কমে নেমে আসে ৩ লাখ ৮৭ হাজার  কোটি টাকায়।


</p><li><a href='https://www.prothomalo.com/economy/article/1572961/%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A6%BE-%E0%A6%95%E0%A7%87%E0%A6%B8-%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%AF%E0%A7%8B%E0%A6%97%E0%A6%BF%E0%A6%A4%E0%A6%BE%E0%A6%B0-%E0%A6%A8%E0%A6%BF%E0%A6%AC%E0%A6%A8%E0%A7%8D%E0%A6%A7%E0%A6%A8-%E0%A7%AB-%E0%A6%9C%E0%A6%BE%E0%A6%A8%E0%A7%81%E0%A7%9F%E0%A6%BE%E0%A6%B0%E0%A6%BF-%E0%A6%AA%E0%A6%B0%E0%A7%8D%E0%A6%AF%E0%A6%A8%E0%A7%8D%E0%A6%A4' target='_blank' >ব্যবসা কেস প্রতিযোগিতার নিবন্ধন ৫ জানুয়ারি পর্যন্ত</a><br><p>[
বাংলাদেশ প্রকৌশল বিশ্ববিদ্যালয়ের এন্টারপ্রেনারশিপ ডেভেলপমেন্ট ক্লাবের উদ্যোগে আয়োজিত আন্তবিশ্ববিদ্যালয় বিজনেস কেস প্রতিযোগিতার নিবন্ধন চলছে।...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/02/f369d9f6b2101e636c7675e6a436a27c-5c2ccaeced391.jpg?jadewits_media_id=1406918"><p>

বাংলাদেশ প্রকৌশল বিশ্ববিদ্যালয়ের এন্টারপ্রেনারশিপ ডেভেলপমেন্ট ক্লাবের উদ্যোগে আয়োজিত আন্তবিশ্ববিদ্যালয় বিজনেস কেস প্রতিযোগিতার নিবন্ধন চলছে। বিশ্ববিদ্যালয় পর্যায়ের শিক্ষার্থীদের জন্য আয়োজিত এ প্রতিযোগিতার উদ্দেশ্য ব্যবসার নতুন ধারণা খুঁজে বের করা এবং সেটিকে সফল হতে সাহায্য করা। প্রতিযোগিতায় বিজয়ী চ্যাম্পিয়ন দল পাবে নগদ ১ লাখ টাকা। এ ছাড়া প্রথম রানারআপ ৫০ হাজার এবং দ্বিতীয় রানারআপ দল ২৫ হাজার টাকা করে পাবে।




যেকোনো বিশ্ববিদ্যালয়ের স্নাতক-পূর্ব পর্যায়ের সর্বোচ্চ চারজনের একটি দল দলভিত্তিক এ প্রতিযোগিতায় অংশ নিতে পারবে। পিওনেরোস ৩.০ নামের এই প্রতিযোগিতার লক্ষ্য ব্যবসায়িক চিন্তার উৎসারণ ঘটানোর মাধ্যমে নতুন নতুন উদ্যোক্তা সৃষ্টির করে দেশে একটি স্থায়ী উদ্যোক্তা সংস্কৃতি তৈরি করা।




আয়োজকেরা জানান, প্রতিযোগিতামূলক পৃথিবীর পরিবর্তনশীল চাকরিবাজারে টিকে থাকতে হলে প্রয়োজন একাধিক দক্ষতার সমন্বয়, প্রয়োজন ব্যবহারিক অভিজ্ঞতা এবং সেগুলোকে বিভিন্ন প্রয়োজনে বিভিন্নভাবে ব্যবহার করতে পারার ক্ষমতা। এই প্রতিযোগিতা শিক্ষার্থীদের মধ্যে এই গুণের বহিঃপ্রকাশ ঘটাবে বলে তাঁরা আশা করছেন।




৫ জানুয়ারি পর্যন্ত আগ্রহী দলগুলো নিবন্ধন করতে পারবে। ১১ জানুয়ারি পর্যন্ত অনলাইন ধাপের পর নির্বাচিত দলগুলো আগামী ১৮ জানুয়ারি নিজেদের ব্যবসার কেস উপস্থাপন করার সুযোগ পাবে। দ্য সিটি ব্যাংক লিমিটেডর পৃষ্ঠপোষকতায় আয়োজিত এই আয়োজনের সহযোগী প্রথম আলো।




নিবন্ধন ও বিস্তারিত তথ্যের জন্য https://www.edcbuet.org/pioneros/


</p><li><a href='https://www.prothomalo.com/economy/article/1572888/%E0%A6%B8%E0%A7%8B%E0%A6%A8%E0%A6%BE%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A6%BE%E0%A7%9C%E0%A6%9B%E0%A7%87-%E0%A6%86%E0%A6%9C' target='_blank' >সোনার দাম বাড়ছে আজ</a><br><p>[
বছরের শুরুতেই দেশের বাজারে সোনার দাম বাড়ছে। আন্তর্জাতিক বাজারে সোনার দর বাড়ায় প্রতি ভরি সোনায় সর্বোচ্চ ১ হাজার ৫১৭ টাকা দাম বাড়ছে। তাতে ভালো মানের...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2017/08/12/a6762f92db800bfc9d7339e01da50da1-598eecbb95108.jpg?jadewits_media_id=954111"><p>

বছরের শুরুতেই দেশের বাজারে সোনার দাম বাড়ছে। আন্তর্জাতিক বাজারে সোনার দর বাড়ায় প্রতি ভরি সোনায় সর্বোচ্চ ১ হাজার ৫১৭ টাকা দাম বাড়ছে। তাতে ভালো মানের বা ২২ ক্যারেট সোনার ভরির দাম দাঁড়াচ্ছে ৪৮ হাজার ৯৮৯ টাকা। নতুন এ দর আজ বুধবার থেকে সারা দেশে কার্যকর হবে।




বাংলাদেশ জুয়েলার্স সমিতি (বাজুস) গতকাল মঙ্গলবার রাতে সোনার দাম বাড়ার ঘোষণা দেয়। গত ২৩ ডিসেম্বর সোনার দাম ভরিতে ১ হাজার ১৬৭ টাকা বাড়ানোর সিদ্ধান্ত নিয়েছিল সমিতি। তবে জাতীয় সংসদ নির্বাচনের কারণে পরে সিদ্ধান্তটি স্থগিত করে তারা।




দর বাড়ায় আজ থেকে প্রতি ভরি (১১ দশমিক ৬৬৪ গ্রাম) ২২ ক্যারেট সোনা ৪৮ হাজার ৯৮৯ টাকা, ২১ ক্যারেট ৪৬ হাজার ৬৫৬ টাকা এবং ১৮ ক্যারেট সোনা বিক্রি হবে ৪১ হাজার ৬৪০ টাকায়। সনাতন পদ্ধতির সোনার ভরি আগের মতোই থাকছে, অর্থাৎ ২৭ হাজার ৫৮৫ টাকা। একইভাবে রুপার ভরি ১ হাজার ৫০ টাকা অপরিবর্তিত থাকছে।




এদিকে গতকাল পর্যন্ত প্রতি ভরি ২২ ক্যারেট সোনা ৪৭ হাজার ৪৭২ টাকা, ২১ ক্যারেট ৪৫ হাজার ১৯৮ টাকা, ১৮ ক্যারেট ৪০ হাজার ১২৪ টাকায় বিক্রি হয়। আজ থেকে ২২ ও ১৮ ক্যারেট সোনার ভরিতে ১ হাজার ৫১৭ টাকা দাম বাড়ছে। ২১ ক্যারেটে ভরিতে বাড়ছে ১ হাজার ৪৫৮ টাকা।




প্রতি ভরি ২২ ক্যারেটে ৯১ দশমিক ৬ শতাংশ, ২১ ক্যারেটে ৮৭ দশমিক ৫ শতাংশ, ১৮ ক্যারেটে ৭৫ শতাংশ বিশুদ্ধ সোনা থাকে। অলংকার তৈরিতে সোনার সঙ্গে মজুরি ও মূল্য সংযোজন কর (মূসক) যোগ হবে।


</p><li><a href='https://www.prothomalo.com/economy/article/1572881/%E0%A6%AD%E0%A7%8B%E0%A6%9F%E0%A7%87%E0%A6%B0-%E0%A6%AA%E0%A6%B0-%E0%A6%9A%E0%A6%BE%E0%A6%99%E0%A6%BE-%E0%A6%B6%E0%A7%87%E0%A7%9F%E0%A6%BE%E0%A6%B0%E0%A6%AC%E0%A6%BE%E0%A6%9C%E0%A6%BE%E0%A6%B0' target='_blank' >ভোটের পর চাঙা শেয়ারবাজার</a><br><p>[
নতুন বছরের প্রথম কার্যদিবসে শেয়ারবাজারে সূচকের বড় ধরনের উত্থান ঘটেছে। দেশের প্রধান শেয়ারবাজার ঢাকা স্টক এক্সচেঞ্জের (ডিএসই) প্রধান সূচক ডিএসইএক্স...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2015/06/09/27fb8a652d382287f58fc573962c0d86-Graph.jpg?jadewits_media_id=366142"><p>

নতুন বছরের প্রথম কার্যদিবসে শেয়ারবাজারে সূচকের বড় ধরনের উত্থান ঘটেছে। দেশের প্রধান শেয়ারবাজার ঢাকা স্টক এক্সচেঞ্জের (ডিএসই) প্রধান সূচক ডিএসইএক্স এদিন ৮০ পয়েন্ট বা প্রায় দেড় শতাংশ বেড়েছে। অপর শেয়ারবাজার চট্টগ্রাম স্টক এক্সচেঞ্জের (সিএসই) সার্বিক সূচকটি ২৮২ পয়েন্ট বা ২ দশমিক ৭১ শতাংশ বেড়েছে। সূচকে বড় ধরনের উত্থান হলেও লেনদেনে তার কোনো প্রভাব ছিল না।




বাজারসংশ্লিষ্ট ব্যক্তিরা বলছেন, ক্ষমতাসীন দল নির্বাচনে আবারও নিরঙ্কুশভাবে জয়লাভ করায় বিনিয়োগকারীরা কিছুটা আশাবাদী হয়ে উঠেছেন। এ কারণে নির্বাচনের আগে যেসব বিনিয়োগকারী নিষ্ক্রিয় ছিলেন, তাঁদের অনেকে সক্রিয় হতে শুরু করেছেন। তাতে বাজারে কিছুটা চাহিদা বেড়েছে।




জানতে চাইলে ডিএসই ব্রোকারস অ্যাসোসিয়েশনের সভাপতি ও ডিএসইর সাবেক পরিচালক শাকিল রিজভী বলেন, নির্বাচন ঘিরে দেশের সাধারণ মানুষসহ বিনিয়োগকারীদের মধ্যে অস্থিতিশীলতার শঙ্কা তৈরি হয়েছিল। শান্তিপূর্ণভাবে নির্বাচন সম্পন্ন হওয়ায় সেই শঙ্কা কেটে গেছে। এ ছাড়া সরকারের ধারাবাহিকতা রক্ষা হওয়ায় তাতে পুঁজিবাজারে বড় ধরনের পরিবর্তনের কোনো আশঙ্কা নেই। তাই নির্বাচনের আগে যেসব বিনিয়োগকারী নিষ্ক্রিয় হয়ে গিয়েছিলেন, তাঁরা আবারও সক্রিয় হতে শুরু করেছেন। পাশাপাশি বছর শেষে ব্যাংক খাতের ভালো মুনাফার খবরও বিনিয়োগকারীদের কিছুটা আস্থা ফেরাতে সহায়তা করেছে। সব মিলিয়ে তাই শেয়ারবাজারে বছরের প্রথম দিনের শুরুটা বেশ ভালোই হয়েছে।




শাকিল রিজভী আশা প্রকাশ করেন, বড় ধরনের কোনো অনিশ্চয়তা দেখা না দিলে নতুন সরকার ও নতুন বছরের শুরুতে বাজার ভালো থাকবে। কারণ, বাজারের সূচক ও শেয়ারের দাম অনেক নিচে নেমে গেছে। বাজার যেখানে নেমেছে, সেখান থেকে ঘুরে দাঁড়ানোর সময় ও সম্ভাবনা তৈরি হয়েছে।




দেশের বিভিন্ন সংবাদমাধ্যমের প্রকাশিত প্রতিবেদন অনুযায়ী, ২০১৮ সালে ব্যাংক খাতে ভালো পরিচালন মুনাফা হয়েছে। বছরজুড়ে নানা সংকটের মধ্যেও ব্যাংকগুলোর আয় বেড়েছে। এ খবরে গতকাল শেয়ারবাজারে ব্যাংক খাতের শেয়ারের দামেও ছিল চাঙাভাব। এদিন ডিএসইতে লেনদেন হওয়া ৩০টি ব্যাংকের মধ্যে ২৭টিরই দাম বেড়েছে। কমেছে মাত্র ২টির আর অপরিবর্তিত ছিল ১টির দাম।




এদিকে, বেক্সিমকো গ্রুপের ভাইস চেয়ারম্যান সালমান এফ রহমান সাংসদ নির্বাচিত হওয়ায় গতকাল শেয়ারবাজারে তালিকাভুক্ত বেক্সিমকোর সব কোম্পানির শেয়ারের দাম বেড়েছে। ঢাকার বাজারে তালিকাভুক্ত চার কোম্পানির শেয়ারের দাম গতকাল সর্বনিম্ন সাড়ে ৩ শতাংশ থেকে সর্বোচ্চ ১০ শতাংশ পর্যন্ত বেড়েছে। সবচেয়ে বেশি বেড়েছে শাইনপুকুর সিরামিকসের শেয়ারের দাম। এদিন কোম্পানিটির শেয়ারের দাম ১০ শতাংশ বা ১ টাকা ৪০ পয়সা বেড়ে দাঁড়িয়েছে ১৫ টাকা ৪০ পয়সায়।




এ ছাড়া বেক্সিমকো সিনথেটিকসের দাম সাড়ে ৯ শতাংশ বা ৭০ শতাংশ বেড়ে ৮ টাকা, বেক্সিমকো লিমিটেডের দাম সাড়ে ৮ শতাংশ বা ২ টাকা বেড়ে সাড়ে ২৫ টাকা আর বেক্সিমকো ফার্মার দাম ২ টাকা ৮০ পয়সা বা সাড়ে ৩ শতাংশ বেড়ে প্রায় ৮২ টাকায় দাঁড়িয়েছে। এর মধ্যে বেক্সিমকো লিমিটেড ডিএসইর মূল্যবৃদ্ধির শীর্ষ ৫ কোম্পানির মধ্যে তৃতীয় অবস্থানে ছিল। এদিন এককভাবে কোম্পানিটির ২৯ কোটি টাকার শেয়ারের হাতবদল হয়।




ঢাকার বাজারে গতকাল দিন শেষে লেনদেনের পরিমাণ ছিল ৫৩০ কোটি টাকা, যা আগের দিনের চেয়ে ৮ কোটি টাকা কম। চট্টগ্রামের বাজারে এদিন লেনদেনের পরিমাণ ছিল ২৪ কোটি টাকা, যা আগের দিনের চেয়ে ১৭ কোটি টাকা কম। ঢাকার বাজারে গতকাল মূল্যবৃদ্ধির শীর্ষে ছিল বিবিএস কেবলস। এদিন ডিএসইতে এককভাবে কোম্পানিটির প্রায় ৩১ কোটি টাকার শেয়ারের হাতবদল হয়। দিন শেষে কোম্পানিটির শেয়ারের দাম ৮ টাকা ৭০ পয়সা বা ৯ শতাংশ বেড়ে দাঁড়িয়েছে ১০৫ টাকায়। 


</p><li><a href='https://www.prothomalo.com/economy/article/1572802/%E0%A6%93%E0%A6%AD%E0%A6%BE%E0%A6%87-%E0%A6%A8%E0%A6%BF%E0%A7%9F%E0%A7%87-%E0%A6%8F%E0%A6%B2-%E0%A6%B2%E0%A7%9F%E0%A7%8D%E0%A6%AF%E0%A6%BE%E0%A6%B2%E0%A6%9F%E0%A6%BF-%E0%A6%AA%E0%A7%8D%E0%A6%B0%E0%A7%8B%E0%A6%97%E0%A7%8D%E0%A6%B0%E0%A6%BE%E0%A6%AE-%E0%A6%93%E0%A6%AD%E0%A6%BE%E0%A6%87%E0%A6%AE%E0%A6%BE%E0%A6%87%E0%A6%B2%E0%A6%B8' target='_blank' >ওভাই নিয়ে এল লয়্যালটি প্রোগ্রাম ওভাইমাইলস</a><br><p>[
দেশের রাইড শেয়ারিং সেবায় ওভাই নিয়ে এসেছে প্রিমিয়াম লয়্যালটি প্রোগ্রাম ওভাইমাইলস। গত ৫ ডিসেম্বর থেকে শুরু হওয়া ওভাইয়ের এই প্রোগ্রামে সেবাগ্রহণ...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/01/405795487588e4dae0c8956653627ff2-5c2b530db4ea1.jpg?jadewits_media_id=1406657"><p>

দেশের রাইড শেয়ারিং সেবায় ওভাই নিয়ে এসেছে প্রিমিয়াম লয়্যালটি প্রোগ্রাম ওভাইমাইলস। গত ৫ ডিসেম্বর থেকে শুরু হওয়া ওভাইয়ের এই প্রোগ্রামে সেবাগ্রহণ করলেই থাকছে ওভাইমাইলস অর্জন করার সুযোগ। অর্জিত ওভাইমাইলস নির্দিষ্ট শর্ত সাপেক্ষে ওভাইয়ের একই সেবায় ব্যবহার করা যাবে।




ওভাই এক সংবাদ বিজ্ঞপ্তিতে জানায়, এমিরেটস ও সিঙ্গাপুর এয়ারলাইনসের মতো উন্নতমানের যাত্রীসেবা দেওয়া প্রতিষ্ঠান থেকে অনুপ্রাণিত হয়ে ২০১৮ সালের শুরুতে সর্বোচ্চ গ্রাহকসেবা নিশ্চিত করার প্রত্যয় নিয়ে যাত্রা শুরু করে ওভাই। যাত্রীদের স্বল্পতম সময়ের মধ্যে নিরাপদে গন্তব্যে পৌঁছে দিতে তারা প্রতিজ্ঞাবদ্ধ। উল্লেখযোগ্য ও আকর্ষণীয় বৈশিষ্ট্য ওভাইকে অন্যান্য রাইড শেয়ারিং সার্ভিস থেকে আলাদা করেছে। ওভাইয়ের রয়েছে নিজস্ব মোটরসাইকেল বহর। ফলে যে কোনো সময় এবং শহরের যে কোনো প্রান্ত থেকেই যাত্রীরা সেবা নিতে পাচ্ছেন। অপ্রীতিকর ঘটনা থেকে যাত্রীদের রক্ষা করে সর্বাধিক নিরাপদ এবং সুবিধাজনক সেবা সুনিশ্চিত করার জন্য তাদের যানবাহনগুলোতে ব্যবহার করা হয় ভেহিকেল ট্র্যাকিং সিস্টেম (ভিটিএস)। যার মাধ্যমে ওভাই যাত্রী ও চালক উভয়ের অবস্থান সরাসরি পর্যবেক্ষণ করা যায়।




এ ছাড়া ওভাই নারী যাত্রীদের সেবা দিতে নিয়ে এসেছে আরও একটি সার্ভিস ওবোন। ওবোনের মাধ্যমে নারী রাইডাররা নারী যাত্রীদের গন্তব্যে পৌঁছে দেন এবং তাদের আধুনিক ও ব্যস্ত জীবনে তাল মিলিয়ে চলতে সহায়তা করে।




অ্যাপের মাধ্যমে স্বল্প সময়ের মধ্যেই সিএনজিচালিত অটোরিকশা সেবাও দিচ্ছে ওভাই। গুগল প্লে স্টোর এবং আইওএস অ্যাপ স্টোর উভয় প্লাটফর্ম থেকেই ওভাই অ্যাপটি ডাউনলোড করা যাচ্ছে। ব্যবহারকারীরা ওভাইয়ের গ্রাহক সেবা কেন্দ্রে (১৬৬৩৩, ০৯৬১০০৫৬৭৮৯) অনুরোধ করেও রাইড বুক করতে পাচ্ছেন। ওভাই অ্যাপের আরেকটি গুরুত্বপূর্ণ বৈশিষ্ট্য হলো SOS বাটন। যার মাধ্যমে যাত্রী এবং রাইডার যাত্রাপথে কোন সমস্যার সম্মুখীন হলে SOS বাটনের সাহায্যে ওভাইয়ের গ্রাহকসেবায় যোগাযোগ করতে পারবেন এবং তাৎক্ষণিক সহায়তা পাবেন।




বর্তমানে ওভাইয়ের ৪ লাখেরও বেশি ব্যবহারকারী এবং ১ লাখেরও বেশি নিবন্ধিত রাইডার রয়েছে। যাত্রা শুরুর এক বছরের মধ্যেই ঢাকার ১৭৯টি পয়েন্ট ছাড়াও চট্টগ্রাম ও সিলেট শহরে ওভাইয়ের সেবা পাওয়া যাচ্ছে। বাংলাদেশের প্রতিটি মানুষের দৈনন্দিন যাতায়াতকে নির্ঝঞ্ঝাট ও নিরাপদ করে তোলার লক্ষ্যে এবং এই সেবা দেশের অন্যান্য শহরে পৌঁছে দিতে কাজ করে যাচ্ছে ওভাই। আরও জানতে ফলো করুন ওভাইয়ের ফেইসবুক পেজ এবং ভিজিট করুন ওভাইয়ের ওয়েবসাইট- www.obhai.com.


</p><li><a href='https://www.prothomalo.com/economy/article/1515956/%E0%A6%B6%E0%A6%BF%E0%A6%95%E0%A7%8D%E0%A6%B7%E0%A6%BE-%E0%A6%B8%E0%A7%8D%E0%A6%AC%E0%A6%BE%E0%A6%B8%E0%A7%8D%E0%A6%A5%E0%A7%8D%E0%A6%AF%E0%A7%87-%E0%A6%B8%E0%A6%AC%E0%A6%9A%E0%A7%87%E0%A7%9F%E0%A7%87-%E0%A6%95%E0%A6%AE-%E0%A6%AC%E0%A7%8D%E0%A6%AF%E0%A7%9F-%E0%A6%95%E0%A6%B0%E0%A7%87-%E0%A6%AC%E0%A6%BE%E0%A6%82%E0%A6%B2%E0%A6%BE%E0%A6%A6%E0%A7%87%E0%A6%B6' target='_blank' >শিক্ষা-স্বাস্থ্যে সবচেয়ে কম ব্যয় করে বাংলাদেশ</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/05/31/d3409511e22d1b173ed6c42b88a9f138-5b0ff9384ec8c.png?jadewits_media_id=1278886"><p>






•বাজেট বরাদ্দ•জিডিপির অনুপাতে শিক্ষা ও স্বাস্থ্য খাতে বাংলাদেশের ব্যয় প্রতিবেশী ভারত, পাকিস্তান, শ্রীলঙ্কা, নেপাল, ভুটান, মালদ্বীপের চেয়েও কম।




শিক্ষা ও স্বাস্থ্য খাতে সবচেয়ে কম ব্যয় করে বাংলাদেশ। মোট দেশজ উৎপাদনের (জিডিপি) অনুপাতে এ দুটি খাতে বাংলাদেশের ব্যয় এশিয়া ও প্রশান্ত মহাসাগরীয় দেশগুলোর মধ্যে সর্বনিম্ন। এমনকি প্রতিবেশী ভারত, পাকিস্তান, শ্রীলঙ্কা, নেপাল, ভুটান, মালদ্বীপ ও আফগানিস্তানও বাংলাদেশের চেয়ে বেশি ব্যয় করে।




অর্থমন্ত্রী আবুল মাল আবদুল মুহিত জাতীয় সংসদে সম্প্রতি ২০১৮-১৯ অর্থবছরের যে বাজেট ঘোষণা করেছেন, তাতে শিক্ষা ও স্বাস্থ্য খাতে বরাদ্দ টাকার অঙ্কে বেড়েছে বটে। তবে মোট বাজেটে এ দুটি খাতের হিস্যা কমেছে। ফলে জিডিপির অনুপাতে শিক্ষা ও স্বাস্থ্য খাতের বরাদ্দ আগের মতোই নিম্নস্তরে রয়ে গেছে।




এদিকে শিক্ষা ও স্বাস্থ্য খাতে জিডিপির অনুপাতে রাষ্ট্রীয় ব্যয়ের একটি চিত্র উঠে এসেছে জাতিসংঘের ইকোনমিক অ্যান্ড সোশ্যাল কমিশন ফর এশিয়া অ্যান্ড দ্য প্যাসিফিকের (এসকাপ) অর্থনৈতিক ও সামাজিক জরিপে। ২০১৮ সালের প্রতিবেদনটি গত ৮ মে প্রকাশ করা হয়। এতে এশিয়া ও প্রশান্ত মহাসাগরীয় অঞ্চলের ৫২টি দেশের শিক্ষা, স্বাস্থ্য, সামাজিক সুরক্ষা এবং গবেষণা ও উন্নয়ন খাতে ব্যয়ের তুলনামূলক চিত্র তুলে ধরা হয়েছে।




এসকাপের প্রতিবেদনটিতে ৩৬টি দেশের শিক্ষা খাতের ব্যয় উল্লেখ করা হয়েছে। এতে দেখা যায়, শিক্ষা খাতে বাংলাদেশ জিডিপির প্রায় ২ শতাংশ ব্যয় করে, যা ওই দেশগুলোর মধ্যে দ্বিতীয় সর্বনিম্ন। বাংলাদেশের চেয়ে কম ব্যয় করে শুধু কম্বোডিয়া। পাকিস্তানে শিক্ষা খাতে ব্যয় জিডিপির ২ দশমিক ৬ শতাংশ। ভারতে তা ৩ দশমিক ৮ শতাংশ। এই খাতে নিউজিল্যান্ড ব্যয় করে জিডিপির প্রায় সাড়ে ৬ শতাংশ।




প্রতিবেদনে বলা হয়, ২০১০ সালে বাংলাদেশ স্বাস্থ্য খাতে জিডিপির ১ দশমিক ১ শতাংশ ব্যয় করত। সেটা সর্বশেষ বাজেটে কমে শূন্য দশমিক ৮ শতাংশে এসেছে। এর মানে হলো, দেশের জিডিপির আকার বেড়েছে। সে অনুযায়ী স্বাস্থ্য খাতে বরাদ্দ বাড়েনি। ফলে জিডিপির অনুপাতে স্বাস্থ্যে ব্যয় কমেছে। প্রতিবেদনে ৪৮টি দেশের স্বাস্থ্য খাতের ব্যয়ের চিত্র তুলে ধরা হয়েছে। তাতে দেখা যায়, স্বাস্থ্য খাতে বাংলাদেশের মতো আর কোনো দেশই এত কম হারে ব্যয় করে না। উন্নত দেশগুলোর মধ্যে নিউজিল্যান্ড স্বাস্থ্য খাতে জিডিপির ৯ শতাংশের বেশি ব্যয় করে।




সার্বিকভাবে জানতে চাইলে সাউথ এশিয়ান নেটওয়ার্ক অন ইকোনমিক মডেলিংয়ের (সানেম) নির্বাহী পরিচালক সেলিম রায়হান সম্প্রতি প্রথম আলোকে বলেন, উন্নয়ন যদি টেকসই করতে হয়, তাহলে সবচেয়ে বেশি জোর দিতে হয় শিক্ষা ও স্বাস্থ্য খাতে। দক্ষিণ-পূর্ব এশিয়ায় মালয়েশিয়া, ইন্দোনেশিয়া, থাইল্যান্ডের মতো দেশগুলো বাংলাদেশের অবস্থানে থাকার সময় সবচেয়ে বেশি ব্যয় করত শিক্ষা ও স্বাস্থ্যে। তার সুফল এখন তারা পাচ্ছে। তিনি বলেন, ‘আমরা মুখে বলছি, বাস্তবে করছি না। শিক্ষা ও স্বাস্থ্য খাত সর্বোচ্চ অগ্রাধিকার পাচ্ছে না।’




নতুন বাজেটে শিক্ষা খাতবেসরকারি গবেষণা সংস্থা সেন্টার ফর পলিসি ডায়ালগ (সিপিডি) অর্থমন্ত্রীর প্রস্তাবিত নতুন বাজেটে শিক্ষা খাতে ব্যয়ের একটি বিশ্লেষণ করেছে। তাদের হিসাবে, ২০১৮-১৯ অর্থবছরের বাজেটে শিক্ষা খাতে মোট বরাদ্দের ১১ দশমিক ৪ শতাংশ দেওয়া হয়েছে। এটি চলতি ২০১৭-১৮ অর্থবছরের সংশোধিত বাজেটের বরাদ্দের চেয়ে কম। সংশোধিত বাজেটে শিক্ষায় বরাদ্দ দেওয়া হয়েছে ১২ দশমিক ৬ শতাংশ। নতুন বাজেটে শিক্ষায় বরাদ্দ জিডিপির অনুপাতে ২ দশমিক ০৯ শতাংশে দাঁড়িয়েছে, যা আগের বছরের সমান। তবে গত চার বাজেটের মধ্যে এই হার সর্বনিম্ন। সরকারের সপ্তম পঞ্চবার্ষিক পরিকল্পনায় শিক্ষা খাতে জিডিপির অনুপাতে বরাদ্দ ২০১৮-১৯ অর্থবছরে ২ দশমিক ৮৪ শতাংশে উন্নীতকরণের লক্ষ্য নির্ধারণ করা হয়েছিল। উল্লেখ্য, নতুন বাজেটে শিক্ষা খাতে ব্যয় ৫৩ হাজার ৫০৪ কোটি টাকা বলে উল্লেখ করেছে সিপিডি। দেশের শিশুরা এখন বিদ্যালয়ে যাচ্ছে। কিন্তু শিক্ষার মান নিয়ে ব্যাপক প্রশ্ন আছে। এ দেশে দক্ষ শ্রমশক্তি তৈরি হচ্ছে না। ফলে বিদেশিরা বাংলাদেশের কারখানাগুলোতে কাজ করছেন। এ ছাড়া মেধাবী শিক্ষার্থীরা বিদেশে পড়াশোনা করতে গিয়ে আর দেশে ফিরছেন না।




বাজেট ঘোষণার পরদিন সিপিডির বিশ্লেষণে সংস্থাটির বিশেষ ফেলো দেবপ্রিয় ভট্টাচার্য শিক্ষা খাতের বরাদ্দ নিয়ে বলেন, শিক্ষায় এত কম বরাদ্দ দিয়ে উচ্চ-মধ্যম আয়ের দেশ হওয়া, দক্ষ শ্রমশক্তি নিশ্চিত করার আশা বাতুলতা।  স্বাস্থ্য খাতের বরাদ্দনতুন বাজেটে স্বাস্থ্য খাতের হিস্যা চলতি অর্থবছরের সংশোধিত বাজেটের চেয়ে কমেছে। সিপিডির বিশ্লেষণে বলা হয়েছে, নতুন বাজেটে স্বাস্থ্য খাতে বরাদ্দ করা হয়েছে ২৩ হাজার ২৮৩ কোটি টাকা। চলতি বছরের সংশোধিত বাজেটে এই খাতের জন্য ২০ হাজার ১৪ কোটি টাকা বরাদ্দ দেওয়া হয়েছে। ফলে নতুন বাজেটে মোট ব্যয়ের ৫ দশমিক ০৩ শতাংশ বরাদ্দ পেয়েছে স্বাস্থ্য খাত, যা সংশোধিত বাজেটে ৫ দশমিক ৩৯ শতাংশ নির্ধারণ করা হয়েছে।




জিডিপির অনুপাতে স্বাস্থ্য খাতে বরাদ্দ দাঁড়িয়েছে শূন্য দশমিক ৯২ শতাংশ। সপ্তম পঞ্চবার্ষিক পরিকল্পনায় চলতি অর্থবছরে এই হার ১ দশমিক ০৪ শতাংশে উন্নীত করার কথা ছিল। নতুন বাজেটে স্বাস্থ্য খাত পরিবহন ও যোগাযোগ, স্থানীয় সরকার ও পল্লী উন্নয়ন, প্রতিরক্ষা, জ্বালানি ও বিদ্যুৎ এবং কৃষির চেয়ে কম বরাদ্দ পেয়েছে।




সেলিম রায়হান বলেন, স্বাস্থ্য খাতে বাংলাদেশের সাফল্য আছে। মাতৃ ও শিশুমৃত্যুর হার কমাতে পেরেছে। তবে সেটা সম্ভব হয়েছে সস্তা প্রযুক্তি ব্যবহার করে। স্বাস্থ্য খাতে নতুন যেসব সমস্যা আসছে, তাতে বরাদ্দ ব্যাপক হারে বাড়াতে হবে। এ দেশের মানুষের বড় একটা অংশের চিকিৎসার জন্য ভারত, থাইল্যান্ড ও সিঙ্গাপুর যাওয়ার বিষয়ে জানতে চাইলে তিনি বলেন, এটারও স্বাস্থ্য খাতে অগ্রাধিকারের সঙ্গে যোগ আছে।


</p><li><a href='https://www.prothomalo.com/economy/article/1507841/%E0%A6%B0%E0%A6%BF%E0%A6%95%E0%A6%A8%E0%A7%8D%E0%A6%A1%E0%A6%BF%E0%A6%B6%E0%A6%A8%E0%A7%8D%E0%A6%A1-%E0%A6%97%E0%A6%BE%E0%A7%9C%E0%A6%BF%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A7%87%E0%A7%9C%E0%A7%87%E0%A6%9B%E0%A7%87-%E0%A6%8F%E0%A6%95-%E0%A6%A5%E0%A7%87%E0%A6%95%E0%A7%87-%E0%A6%B8%E0%A6%BE%E0%A7%9C%E0%A7%87-%E0%A6%9A%E0%A6%BE%E0%A6%B0-%E0%A6%B2%E0%A6%BE%E0%A6%96' target='_blank' >রিকন্ডিশন্ড গাড়ির দাম বেড়েছে এক থেকে সাড়ে চার লাখ টাকা</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/06/07/dd2c06405b313c3dcb89a3431969851b-5b190851df357.jpg?jadewits_media_id=1286906"><p>

প্রস্তাবিত বাজেটে পুরোনো গাড়ি আমদানি নিরুৎসাহিত করতে বর্তমানে বিদ্যমান অবচয় সুবিধা বছরভিত্তিক ৫ শতাংশ হারে কমানো হয়েছে। এ জন্য ইতিমধ্যে রিকন্ডিশন্ড গাড়ির দাম সিসি ভেদে এক লাখ থেকে সাড়ে চার লাখ টাকা পর্যন্ত বেড়ে গেছে। রাজধানীর জাতীয় প্রেসক্লাবে আজ সোমবার আয়োজিত সংবাদ সম্মেলনে এ দাবি করেছেন বাংলাদেশ রিকন্ডিশন্ড ভেহিক্যালস ইমপোর্টার্স অ্যান্ড ডিলারস অ্যাসোসিয়েশনের (বারভিডা) নেতারা। এতে লিখিত বক্তব্য পাঠ করেন সংগঠনের মো. হাবিব উল্লাহ ডন। এ সময় উপস্থিত ছিলেন বারভিডার সহসভাপতি রায়হান আজাদ, সাধারণ সম্পাদক হাবিবুর রহমান, সাবেক সভাপতি আবদুল হামিদ শরীফ, আবদুল মান্নান চৌধুরী প্রমুখ। 




নতুন ও পুরোনো বা রিকন্ডিশন্ড গাড়ির শুল্কবৈষম্য দূর করার দাবি জানিয়েছে বারভিডা। সংগঠনটির সুপারিশ, ইয়েলো বুকের নতুন মূল্য হতে ডলার বা ট্রেড ডিসকাউন্ট বাবদ ১০ শতাংশ বিয়োজন করার পাশাপাশি বছরভিত্তিক অবচয় হার আগের মতো রাখা হোক। বারভিডা সভাপতি হাবিব উল্লাহ বলেন, ভারত থেকে প্রচুর গাড়ি বাংলাদেশে আসছে। কিন্তু এগুলোর মান নিয়ে প্রশ্ন আছে। কয়েক বছরেই নষ্ট হয়ে যাচ্ছে। অথচ জাপানের ৫ বছরের পুরোনো গাড়িও অনায়াসে ১০-১৫ বছর ব্যবহার করা যায়। তিনি আরও বলেন, ভারতের মানুষ নিজের দেশের গাড়ি ব্যবহার করছে না। তাই ভারতের উৎপাদকেরা তাদের নিম্নমানের গাড়ি বাংলাদেশে ‘পুশ’ করছে। হাবিব উল্লাহ বলেন, ‘চল্লিশ বছর ধরে রিকন্ডিশন্ড গাড়ি ব্যবসায়ীরা দেশের ৯০ শতাংশ যানবাহনের জোগান দিয়ে যাচ্ছেন। তবে বাজেটে রিকন্ডিশন্ড গাড়ি আমদানি নিরুৎসাহিত করতে বিদ্যমান অবচয়-সুবিধা বছরভিত্তিক ৫ শতাংশ হারে হ্রাস করা হয়েছে। এমন সিদ্ধান্তে আমরা স্তম্ভিত ও ব্যথিত।’ আগামী বাজেটে ১ থেকে ১৬০০ সিসির স্তরকে ১৮০০ সিসি পর্যন্ত বর্ধিত করা হয়েছে। এ বিষয়ে বারভিডা সভাপতি বলেন, পরিবেশ ও জ্বালানি সহায়ক হাইব্রিড গাড়ি আমদানির পথ সুগম হয়েছে। এ জন্য অর্থমন্ত্রীকে ধন্যবাদ। তবে প্রস্তাবিত শুল্কহার পুনর্বিবেচনার দাবি করছি। 


</p><li><a href='https://www.prothomalo.com/economy/article/1507106/%E0%A6%AC%E0%A7%8D%E0%A6%AF%E0%A6%BE%E0%A6%82%E0%A6%95-%E0%A6%96%E0%A6%BE%E0%A6%A4-%E0%A6%B8%E0%A6%82%E0%A6%B8%E0%A7%8D%E0%A6%95%E0%A6%BE%E0%A6%B0%E0%A7%87-%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%B6%E0%A7%8D%E0%A6%B0%E0%A7%81%E0%A6%A4-%E0%A6%89%E0%A6%A6%E0%A7%8D%E0%A6%AF%E0%A7%8B%E0%A6%97-%E0%A6%A8%E0%A6%BE-%E0%A6%A5%E0%A6%BE%E0%A6%95%E0%A6%BE%E0%A7%9F' target='_blank' >বাজেটে স্বচ্ছতার ঘাটতি দেখছে টিআইবি</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/05/15/cdb3850e6541027b83f6baf279537508-5afae8a5cd5e9.jpg?jadewits_media_id=1261206"><p>

প্রস্তাবিত বাজেটে প্রত্যাশিত স্বচ্ছতার ঘাটতি রয়েছে বলে মনে করে ট্রান্সপারেন্সি ইন্টারন্যাশনাল বাংলাদেশ (টিআইবি)। উন্নয়ন পরিকল্পনার সঠিক তদারকি ও সুষ্ঠু বাস্তবায়নে নজরদারি বৃদ্ধি, স্বচ্ছতা ও জবাবদিহি নিশ্চিতে সুনির্দিষ্ট কৌশলগত পরিকল্পনা ও দিকনির্দেশনা দেওয়ার দাবি জানিয়েছে সংস্থাটি।আজ রোববার এক বিবৃতিতে সংস্থার নির্বাহী পরিচালক ইফতেখারুজ্জামান এসব কথা বলেছেন।বাজেটে সরকারি আয় বৃদ্ধিতে বর্ধিত প্রত্যক্ষ ও পরোক্ষ কর আরোপের প্রস্তাবের প্রভাব এবং সংকটাপন্ন ও অনিয়মে জর্জরিত ব্যাংক খাত সংস্কারে প্রতিশ্রুত উদ্যোগ না থাকায় বিবৃতিতে গভীর উদ্বেগ প্রকাশ করেছে টিআইবি। পাশাপাশি বাজেটে সামাজিক সুরক্ষা কার্যক্রমের আওতায় সুবিধাবঞ্চিত ব্যক্তিদের সংখ্যা ও মাসিক ভাতার হার বৃদ্ধি এবং বাংলাদেশের নারী উন্নয়নে এযাবৎকালের সর্বোচ্চ বরাদ্দ প্রদানের বিষয়ে সন্তোষ প্রকাশ করেছে সংস্থাটি। তবে রাষ্ট্রায়ত্ত লোকসানি খাতের ঘাটতি পূরণে জনগণের করের টাকায় ভর্তুকি অব্যাহত রাখা ও বিশেষ কৌশলে কালোটাকা সাদা করার সুযোগ রাখার তীব্র নিন্দা জানিয়েছে টিআইবি।




ইফতেখারুজ্জামান বলেন, ‘অনিয়ম, দুর্নীতি ও যোগসাজশের ফলে ধুঁকতে থাকা ব্যাংক খাত সংস্কারে বাজেট প্রস্তাবে কোনো উদ্যোগ না থাকা, আমানতকারীদের আস্থার সঙ্গে সরকারের প্রতিশ্রুতির অন্যায্য বরখেলাপ। ব্যাংকব্যবস্থায় খেলাপি ঋণ ও যোগসাজশের সঙ্গে দুর্নীতিবাজ, বিশৃঙ্খলা সৃষ্টিকারীদের জবাবদিহির আওতায় আনার উদ্যোগ না নিয়ে বিদ্যমান করপোরেট কর হার কমানোর প্রস্তাব অসাংবিধানিক ও বৈষম্যমূলক।’ এ ছাড়া বাজেট প্রস্তাবে বিশেষ কৌশলে কালোটাকা সাদা করার সুযোগ অর্থাৎ জরিমানা দিয়ে অপ্রদর্শিত অর্থ বৈধ করার উদ্যোগ যেমন অসাংবিধানিক তেমনি অনৈতিক, বৈষম্যমূলক ও রাষ্ট্রীয় পৃষ্ঠপোষকতায় দুর্নীতি সহায়ক উল্লেখ করে টিআইবি নির্বাহী পরিচালক বলেন, এ ধরনের সুযোগ দেওয়ার মাধ্যমে সততা চর্চাকে নিরুৎসাহিত করা হচ্ছে।




টিআইবির নির্বাহী পরিচালক বলেন, ‘বাজেট প্রস্তাবনায় সরকারি আয় বৃদ্ধির জন্য নেওয়া বেশির ভাগ মৌলিক চাহিদার ওপর কর আরোপের ফলে আদতে মধ্যবিত্ত ও সীমিত আয়ের মানুষের ওপর এর তীব্র প্রভাব পড়বে, যা সার্বিকভাবে সমাজে আয়বৈষম্য ও অসাম্য-বিভেদ বৃদ্ধিতেই ভূমিকা রাখবে। উদ্বেগজনক মাত্রায় বাড়তে থাকা বেকার তরুণদের কর্মসংস্থান নিয়ে বাজেট প্রস্তাবনায় উল্লেখযোগ্য ও দিকনির্দেশনামূলক কোনো উদ্যোগ বা পরিকল্পনা না থাকাটা দুঃখজনক ও হতাশাজনক। তবে সামাজিক নিরাপত্তাবেষ্টনীর আওতায় সুবিধাবঞ্চিতদের সংখ্যা ও মাসিক ভাতার হার বৃদ্ধির প্রস্তাব ইতিবাচক হলেও এ উদ্যোগের সুফল পেতে হলে দুর্নীতি প্রতিরোধে দ্রুত ও কার্যকর পদক্ষেপ গ্রহণ বিশেষত ডিজিটালকরণের মাধ্যমে অর্থছাড়ের ব্যবস্থা প্রতিষ্ঠা করতে হবে।’




এ ছাড়া সম্প্রতি মন্ত্রিসভায় অনুমোদিত জাতীয় প্রতিরক্ষা নীতিমালার খসড়ায় জনবান্ধব প্রতিরক্ষা নীতিমালার কথা উল্লেখ থাকলেও প্রস্তাবিত বাজেটে বরাবরের মতো গুরুত্বপূর্ণ প্রতিরক্ষা খাতে বিশাল বরাদ্দের বিপরীতে অর্থ ব্যয় বিষয়ে স্পষ্ট করা হয়নি, যা স্বচ্ছতা ও জবাবদিহির জন্য উন্মুক্ত হওয়া প্রয়োজন ও প্রত্যাশিত বলে অভিমত ব্যক্ত করেন ইফতেখারুজ্জামান।এ ছাড়া বাজেট বাস্তবায়নের হার বৃদ্ধির লক্ষ্যে অর্থবছরের শুরু থেকে শেষ পর্যন্ত সমভাবে অর্থছাড়ের ওপর গুরুত্বারোপ করেছে টিআইবি।


</p><li><a href='https://www.prothomalo.com/economy/article/1506786/%E0%A6%AC%E0%A7%8D%E0%A6%AF%E0%A6%BE%E0%A6%82%E0%A6%95%E0%A7%87-%E0%A6%95%E0%A6%B0-%E0%A6%95%E0%A6%AE%E0%A6%BE%E0%A6%A8%E0%A7%8B%E0%A6%B0-%E0%A6%95%E0%A7%8B%E0%A6%A8%E0%A7%8B-%E0%A6%AF%E0%A7%81%E0%A6%95%E0%A7%8D%E0%A6%A4%E0%A6%BF-%E0%A6%A8%E0%A7%87%E0%A6%87' target='_blank' >ব্যাংকে কর কমানোর কোনো যুক্তি নেই</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/06/10/36caaf5d8d55e155e8246bb07bb3acd7-5b1cb40dcf0ea.jpg?jadewits_media_id=1289886"><p>

ব্যাংকের মুনাফার ওপর করপোরেট কর কমানোর কোনো অর্থনৈতিক যুক্তি নেই। এটি বড়লোকদের পক্ষে গেছে। ব্যাংকমালিকেরা ধনী লোক, তাঁদের সুবিধা দেওয়া হয়েছে। আবার বড়লোকদের বিপক্ষে গেছে এমন উদ্যোগও আছে। যেমন দুটি গাড়ি থাকলে সারচার্জ দিতে হবে। কিন্তু এই সারচার্জ আদায়ের উদ্যোগ কতটা বাস্তবায়ন করা সম্ভব, তা নিয়ে প্রশ্ন আছে। কেননা এখন গাড়ি থাকে কোম্পানি, স্ত্রী-সন্তানদের নামে।




সার্বিকভাবে বাজেটটি গতানুগতিক হয়েছে। এই বাজেট থেকে বড় ধরনের কোনো ক্ষতি হবে না, আবার বড় ধরনের উপকারও হবে না। বড় মাপের কোনো নতুন উদ্যোগ দেখা যায়নি। আবার দু-একটি ছাড়া বড় বিতর্কিত প্রস্তাব নেই। বাজেট গতানুগতিক বলা হলো এ কারণে যে বাজেট ঘাটতি ৫ শতাংশের মধ্যেই থাকবে, আয় ও ব্যয়—উভয় লক্ষ্যই বড়। প্রশ্ন হলো, এই বাজেট অর্জিত হবে কি না।




রাজস্ব লক্ষ্যমাত্রা অর্জন নির্ভর করবে অর্থনীতির আকার কতটা বাড়বে। নমিনাল হিসাবে, মোট দেশজ উৎপাদনের (জিডিপি) প্রবৃদ্ধি ১৩-১৪ শতাংশ হবে। রাজস্ব আদায়ের প্রবৃদ্ধি বড়জোর ১৬-১৭ শতাংশ হতে পারে। কিন্তু রাজস্ব প্রবৃদ্ধি কিছুতেই ৩০-৩২ শতাংশ হবে না। রাজস্ব খাতে যেসব পরিবর্তন আনা হয়েছে, তাতে মোটাদাগে রাজস্ব আদায় কমতে পারে। ব্যাংক খাতে করপোরেট হার কমানোর ফলে এই খাতে বড় অঙ্কের কর কমবে। আবার তামাক খাতে কর বাড়িয়ে তা পোষানোর চেষ্টা করা হয়েছে। তবে কতটা পোষানো সম্ভব হবে? আবার ভ্যাটেও রাজস্ব আদায়ে লক্ষ্য অর্জন অনিশ্চিত। কেননা কিছু পণ্য ও সেবায় যেমন ভ্যাট বৃদ্ধি করা হয়েছে, আবার কিছু পণ্যে কমানো হয়েছে। একই অবস্থা শুল্ক খাতেও। সামগ্রিকভাবে প্রকৃত রাজস্ব আদায় কতটা বাড়বে? কর নীতিতে যে পরিবর্তন আনা হয়েছে, তাতে বাড়বে না, বরং কমতে পারে। আর ৩০ শতাংশের মতো রাজস্ব প্রবৃদ্ধি অর্জন করা বেশ চ্যালেঞ্জিং। এত বড় রাজস্ব আদায়ের লক্ষ্য অর্জনে আগামী এক বছরের মধ্যে প্রশাসনিক দক্ষতা কতটা বৃদ্ধি করা সম্ভব হবে, তা নিয়ে প্রশ্ন আছে।




খরচের দিক চিন্তা করলে দেখা যায়, বার্ষিক উন্নয়ন কর্মসূচি (এডিপি) বাস্তবায়ন সক্ষমতা বৃদ্ধি করতে পারছি না। বাস্তবায়ন সমস্যা নিয়ে বরাবরই আলোচনা করা হচ্ছে। ভূমি অধিগ্রহণ সমস্যা, ক্রয় পদ্ধতির দীর্ঘসূত্রতার মতো সমস্যা সমাধানের কোনো দিকনির্দেশনা বাজেটে নেই। আবার সরকারি কর্মকর্তা-কর্মচারীদের ভাতা, প্রশিক্ষণ বাবদ বড় বরাদ্দ রাখা হয়েছে। এই টাকা খরচ হবেই। এখন জনগণের সেবা কতটা বৃদ্ধি পায়, সেটাও দেখতে হবে।




সার্বিকভাবে দেখা যায়, খরচের লক্ষ্য অর্জিত হবে না, আবার রাজস্ব আদায়ের লক্ষ্য অর্জনও কঠিন। তাই সার্বিক ঘাটতি ৫ শতাংশের মধ্যেই থাকবে। তবে মূল সমস্যা হলো, ঘাটতি অর্থায়নের টাকা কীভাবে আসবে। ঘাটতি অর্থায়ন নিয়ে বাজেটে বলা হয়েছে, সঞ্চয়পত্রের ওপর নির্ভরশীলতা কমানো হবে। কীভাবে কমানো হবে, তা পরিষ্কার করা হয়নি। সুদহার ও বিক্রির পদ্ধতির সংস্কার কীভাবে হবে, তা বলা হয়নি।




এবারের বাজেটে সেবা খাতের সংস্কারে কিছু কথা বলা হয়েছে। যেমন সড়ক নিরাপত্তা, শহর এলাকায় যানবাহন সমস্যা, পেনশন ইত্যাদি। বাজেটে এসব সম্পর্কে আইডিয়া (ধারণা) দেওয়া হয়েছে। নির্দিষ্ট কোনো উদ্যোগের কথা বলা হয়নি। আবার সহজে ব্যবসা করার জন্য যুগোপযোগী কাস্টমস আইন, আয়কর আইন, ওয়ান-স্টপ সেবা আইন জরুরি। এই আইনগুলো করার উদ্যোগ নেওয়া হলে কবে নাগাদ চালু হবে, এই সম্পর্কে বাজেটে কোনো উল্লেখ নেই।




আবার উবার, পাঠাওয়ের মতো উঠতি ব্যবসায় করারোপ করা যুক্তিসংগত হয়নি। যানজটের তীব্র সংকটে এ ধরনের রাইড শেয়ারিং ব্যবস্থা চালু হওয়ায় লোকজন উপকার পাচ্ছিল।




এই বাজেট থেকে সাধারণ মানুষের বড় উদ্বেগের বিষয় হলো, বাজারমূল্য কেমন হবে। চালে ২৮ শতাংশ শুল্ক বসানো হয়েছে। চালের দাম যাতে বেশি পড়ে না যায়, সে জন্য এই উদ্যোগ নেওয়া হয়েছে। এতে হয়তো উৎপাদকের কিছুটা উপকার হবে। কিন্তু যাঁরা বাজার থেকে চাল কিনে খান, তাঁদের খুব বেশি সুবিধা হবে না। এই উদ্যোগের সঙ্গে ভোক্তা ও উৎপাদকের স্বার্থের দ্বন্দ্ব আছে।


</p><li><a href='https://www.prothomalo.com/economy/article/1506761/%E2%80%98%E0%A6%AC%E0%A7%8D%E0%A6%AF%E0%A6%BE%E0%A6%82%E0%A6%95-%E0%A6%A1%E0%A6%BE%E0%A6%95%E0%A6%BE%E0%A6%A4%E0%A6%A6%E0%A7%87%E0%A6%B0%E2%80%99-%E0%A6%B6%E0%A6%BE%E0%A6%B8%E0%A7%8D%E0%A6%A4%E0%A6%BF-%E0%A6%9A%E0%A6%BE%E0%A7%9F-%E0%A6%8F%E0%A6%AB%E0%A6%AC%E0%A6%BF%E0%A6%B8%E0%A6%BF%E0%A6%B8%E0%A6%BF%E0%A6%86%E0%A6%87' target='_blank' >‘ব্যাংক ডাকাতদের’ শাস্তি চায় এফবিসিসিআই</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/06/10/bdac2a2dc58f70af04a943b866e4a23e-5b1cb1f7867c3.jpg?jadewits_media_id=1289871"><p>






ইচ্ছাকৃতভাবে খেলাপি হওয়াকে ব্যাংক ডাকাতি বলে অভিহিত করে তাদের দৃষ্টান্তমূলক শাস্তির দাবি করেছেন ব্যবসায়ীদের শীর্ষ সংগঠন বাংলাদেশ শিল্প ও বণিক সমিতি ফেডারেশনের (এফবিসিসিআই) সভাপতি মো. শফিউল ইসলাম মহিউদ্দিন। তিনি বলেছেন, ‘একশ্রেণির লোক আছেন, যাঁরা ইচ্ছাকৃতভাবে ব্যাংকের টাকা তছরুপ করেছেন, ব্যাংকের টাকা ডাকাতি করেছেন। আমরা তাঁদের দৃষ্টান্তমূলক শাস্তি চাই। যাঁরা ব্যবসা করতে গিয়ে হোঁচট খেয়েছেন, তাঁদের ক্ষেত্রে ব্যাংকের সহায়ক ভূমিকা দেখতে চাই।’




২০১৮-১৯ অর্থবছরের প্রস্তাবিত বাজেট নিয়ে এফবিসিসিআইয়ের পর্যালোচনা তুলে ধরতে গিয়ে সংগঠনটির সভাপতি এসব কথা বলেন। গতকাল শনিবার মতিঝিলের ফেডারেশন ভবনে আয়োজিত এক সংবাদ সম্মেলনে নিজেদের বাজেট পর্যালোচনা তুলে ধরে এফবিসিসিআই।




অনুষ্ঠানে লিখিত বক্তব্যে এফবিসিসিআইয়ের সভাপতি সংগঠনটির পক্ষে ব্যাংকে অনিয়মের জন্য তদন্তের আহ্বান জানান। তিনি বলেন, ‘ব্যাংকিং খাত নিয়ে সমালোচনা শোনা যাচ্ছে। মুষ্টিমেয় কিছু স্বার্থান্বেষী মহলের কারণে ব্যাংকিং খাতে একধরনের বিশৃঙ্খলা দেখা দিচ্ছে, যা আমাদের নীতির সঙ্গে সংগতিপূর্ণ নয়। বিষয়টি অপরাধ হিসেবে বিবেচনা করে সুষ্ঠু তদন্তের মাধ্যমে দোষীদের বিচারের আওতায় আনার প্রস্তাব করছি, যাতে করে ব্যাংকিং খাতে সুশাসন বজায় থাকে।’




প্রশ্নোত্তর পর্বেও ব্যাংক নিয়ে একাধিক প্রশ্নের উত্তর দেন শফিউল ইসলাম। তিনি বলেন, ‘আমরা দেখছি, বেসিক ব্যাংক, ফারমার্স ব্যাংক ডুবতে বসেছে। এর জন্য দায়ীদের অনেকেই এখন বিচারাধীন আছেন। বিচারাধীন বিষয়ে আমরা মন্তব্য করতে চাই না।’ তিনি আরও বলেন, ‘ব্যাংক একীভূত, অধিগ্রহণ—কী করলে ভালো হবে, এগুলোর সব তথ্য অর্থ মন্ত্রণালয় ও বাংলাদেশ ব্যাংকে আছে। তারা সুনির্দিষ্টভাবে এগুলো খতিয়ে দেখে প্রয়োজনীয় ব্যবস্থা নেবে, সেটি আমাদের দাবি।’




ব্যাংকিং কমিশন গঠন নিয়ে অর্থমন্ত্রীর পিছু হটার বিষয়ে জানতে চাইলে এফবিসিসিআইয়ের সভাপতি বলেন, ‘সেটা অর্থমন্ত্রী ভালো বলতে পারবেন। তবে দেশে বিচারহীনতার যে সংস্কৃতি ছিল, তা থেকে অনেক উন্নতি হয়েছে। আমরা চাই এ ক্ষেত্রে আরও উন্নতি হোক। অনেক সাবেক মন্ত্রী, অনেক সাংসদকেও কিন্তু আইনের আওতায় আনা হয়েছে। এটি আশাব্যঞ্জক। আমরা চাইব তাঁদের কারণে জনগণের আমানত যেন তছরুপ না হয়, যেন সুদের হার না বাড়ে, যেন বিনিয়োগ ক্ষতিগ্রস্ত না হয়। এ ক্ষেত্রে সরকার উদ্যোগ নেবে।’




সার্বিক বাজেট নিয়ে এফবিসিসিআইয়ের মূল্যায়ন হলো, এই বাজেটে আর্থসামাজিক উন্নয়ন, দারিদ্র্য বিমোচন, মানবসম্পদ উন্নয়ন, শিক্ষা, সামাজিক নিরাপত্তাবেষ্টনী ইত্যাদি খাতে যথেষ্ট গুরুত্ব দেওয়া হয়েছে। সামাজিক নিরাপত্তাবেষ্টনীর আওতায় সুবিধাভোগীদের সংখ্যা এবং মাসিক ভাতার হার বৃদ্ধি করা হয়েছে। বিদ্যুৎ ও জ্বালানি, যোগাযোগব্যবস্থাসহ অন্যান্য ভৌত অবকাঠামো উন্নয়নের বিষয়ে বাজেটে যে লক্ষ্যমাত্রা নির্ধারণ করা হয়েছে, সঠিকভাবে বাস্তবায়িত হলে তা নিঃসন্দেহে বিনিয়োগ ও শিল্পায়ন এবং কর্মসংস্থান-প্রক্রিয়া গতিশীল করবে বলে উল্লেখ করেছে এফবিসিসিআই।




অবশ্য বাজেট ঘাটতি পূরণের জন্য সরকার ব্যাংক খাত থেকে বাড়তি ঋণ নিলে বেসরকারি খাতে ঋণ প্রাপ্তির ক্ষেত্রে বাধা তৈরি হতে পারে বলে মনে করে এফবিসিসিআই। একই সঙ্গে তারা বাজেট বাস্তবায়নকে চ্যালেঞ্জ হিসেবে উল্লেখ করেছে। বার্ষিক উন্নয়ন কর্মসূচি (এডিপি) বাস্তবায়নের জন্য প্রকল্প পরিচালকদের জবাবদিহির মধ্যে আনার তাগিদ দিয়েছে।




বাজেট ব্যবসাবান্ধব কি না—জানতে চাইলে এফবিসিসিআইয়ের সভাপতি বলেন, ব্যবসায়ীদের বেশ কিছু ক্ষেত্রে সুবিধা হয়েছে। কিছু ক্ষেত্রে ব্যয় বাড়বে। তবে সামগ্রিক বিষয় বিবেচনায় নিলে বাজেটে বিশেষ কোনো হেরফের হবে না। বাজেটে বেসরকারি খাতে বিনিয়োগের প্রাক্কলন করা হয়েছে, তা বেসরকারি খাত অর্জন করতে পারবে কি না—জানতে চাইলে এফবিসিসিআইয়ের সভাপতি বলেন, বিনিয়োগের সক্ষমতা বেসরকারি খাতের আছে। এর জন্য পরিবেশ তৈরি করা দরকার। পুঁজিবাজারে অনুকূল পরিবেশ না থাকলে, সুদের হার বেশি হলে তাহলে বিনিয়োগকারীরা উৎসাহিত হবেন না।




অনুষ্ঠানে এফবিসিসিআইয়ের পক্ষ থেকে জাতীয় রাজস্ব বোর্ডের (এনবিআর) সক্ষমতা বাড়ানো, উৎপাদনশীল খাতে করপোরেট কর আড়াই শতাংশ কমানো, পোশাক খাতের করপোরেট কর আগের জায়গায় ফিরিয়ে নেওয়া, করমুক্ত আয়সীমা তিন লাখ টাকা করা, হয়রানি রোধে কর কর্মকর্তাদের স্বেচ্ছা ক্ষমতা কমানোসহ বিভিন্ন দাবি তুলে ধরা হয়। তাঁরা স্থানীয় শিল্পকে সুরক্ষা দেওয়া ও কিছু শিল্প খাতে উপকরণের কর কমানোয় সরকারকে ধন্যবাদ জানান।




এফবিসিসিআইয়ের সভাপতি ঢাকা মহানগরে মেট্রোরেল, এলিভেটেড এক্সপ্রেসওয়ের মতো প্রকল্পগুলো সমাপ্ত হওয়ার আগে অ্যাপসভিত্তিক পরিবহনের রাইড শেয়ারিং সেবার ওপর মূল্য সংযোজন কর বা ভ্যাট আরোপ না করার সুপারিশ করেন। তিনি বলেন, বর্তমান যানজটে দ্রুত যাতায়াতের জন্য এ ধরনের সেবার জনপ্রিয়তা বাড়ছে।




 এফবিসিসিআইয়ের জ্যেষ্ঠ সহসভাপতি শেখ ফজলে ফাহিম, সহসভাপতি মো. মুনতাকিম আশরাফ এবং সংগঠনের পরিচালকেরা অনুষ্ঠানে উপস্থিত ছিলেন।


</p><li><a href='https://www.prothomalo.com/economy/article/1506191/%E0%A6%B8%E0%A7%8D%E0%A6%A5%E0%A6%BF%E0%A6%A4%E0%A6%BE%E0%A6%AC%E0%A6%B8%E0%A7%8D%E0%A6%A5%E0%A6%BE-%E0%A6%A7%E0%A6%B0%E0%A7%87-%E0%A6%B0%E0%A6%BE%E0%A6%96%E0%A6%BE%E0%A6%B0-%E0%A6%AC%E0%A6%BE%E0%A6%9C%E0%A7%87%E0%A6%9F-%E0%A6%B8%E0%A6%BE%E0%A6%A8%E0%A7%87%E0%A6%AE' target='_blank' >স্থিতাবস্থা ধরে রাখার বাজেট: সানেম</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/06/09/1a864f8d2882f1f46ee5c2e7069571b0-5b1b82839f6f6.jpg?jadewits_media_id=1288631"><p>

প্রস্তাবিত ২০১৮-১৯ অর্থবছরের বাজেটকে স্থিতাবস্থা ধরে রাখার বাজেট হিসেবে অভিহিত করেছে সাউথ এশিয়ান নেটওয়ার্ক অন ইকোনমিক মডেলিং (সানেম)। গবেষণা সংস্থাটি বলেছে, সামনে নির্বাচন, তাই প্রথম দিকে অতিরিক্ত খরচ করার প্রবণতা দেখা দেবে। বড় প্রকল্পগুলো দৃশ্যমান করার চেষ্টা থাকবে। এ জন্য অর্থের অপচয় হচ্ছে কি না, সে ক্ষেত্রে নজরদারি বাড়ানো প্রয়োজন। ।




রাজধানীর ব্র্যাক সেন্টার ইনে আজ শনিবার সকালে বাংলাদেশের অর্থনীতির ত্রৈমাসিক পর্যালোচনা শীর্ষক আলোচনায় প্রস্তাবিত বাজেট নিয়ে প্রতিক্রিয়ায় সানেমের নির্বাহী পরিচালক সেলিম রায়হান এসব মন্তব্য করেন।




সেলিম রায়হান বলেন, বাজেটের প্রধান চ্যালেঞ্জ হবে লেনদেন ভারসাম্যের উন্নতি করা, ব্যাংক খাতের দুরবস্থা দূর করা, ব্যক্তি খাতের বিনিয়োগ বাড়ানো, কর্মসংস্থান সৃষ্টি করা।




অনুষ্ঠানের সানেমের গবেষণা পরিচালক সায়েমা হক বিদিশা, গবেষক নাজমুল অভি হোসেন, ইফফাত আঞ্জুম ও জোবায়ের হোসেন বাজেটের বিভিন্ন বিষয় তুলে ধরে প্রতিক্রিয়া জানান।




নতুন বাজেটের আকার হচ্ছে ৪ লাখ ৬৪ হাজার ৫৭৩ কোটি টাকা। চলতি অর্থবছরে ৪ লাখ ২৬৬ কোটি টাকার বাজেট ছিল। বাস্তবায়ন ব্যর্থতায় অর্থমন্ত্রী মাঝপথে সংশোধন করে এই আকার করেন ৩ লাখ ৭১ হাজার ৪৯৫ কোটি টাকা। বাস্তবায়ন অদক্ষতায় আগামী অর্থবছরের বাজেটের আকার শেষ পর্যন্ত চার লাখ কোটি টাকায় দাঁড়াতে পারে।




আগামী বাজেটের মোট টাকার মধ্যে সরকারি কর্মচারীদের বেতন-ভাতা ও ঋণের শোধ দিতেই খরচ হবে ১ লাখ ১২ হাজার কোটি টাকারও বেশি। এর মধ্যে বেতন-ভাতা বাবদ খরচ ৬০ হাজার ৯২৬ কোটি টাকা। আর সুদ পরিশোধে খরচ হবে ৫১ হাজার ৩৩৮ কোটি টাকা। সে হিসাবে এই দুই খাতেই খরচ হবে বাজেটের ২৫ শতাংশ।


</p></ol>
    </body>
</html>     

