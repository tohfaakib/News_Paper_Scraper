
<html>
    <head>
    <meta charset="UTF-8">
    <title>Prothom Alo Link Scraping</title>
    </head>
    <body>
        <h2>Education</h2>
<ol><li><a href='https://www.prothomalo.com/education/article/1573443/%E0%A6%9B%E0%A6%BE%E0%A6%A4%E0%A7%8D%E0%A6%B0%E0%A7%80%E0%A6%A6%E0%A7%87%E0%A6%B0-%E0%A6%86%E0%A6%B0%E0%A7%87%E0%A6%95-%E0%A6%AA%E0%A6%B0%E0%A6%BF%E0%A6%AC%E0%A6%BE%E0%A6%B0' target='_blank' >ছাত্রীদের আরেক পরিবার</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/06/1ddc2958d56a4fbf64c5288b2b687200-5c31b9969520b.jpg?jadewits_media_id=1407582"><p>

আট বছর বিরতির পর পড়ালেখায় ফেরা তো সহজ নয়। জান্নাত আরা ফেরদৌসীর জন্য সেটা ছিল আরও কঠিন।




মতিঝিল আইডিয়াল স্কুল অ্যান্ড কলেজ থেকে মাধ্যমিক ও উচ্চমাধ্যমিক পেরিয়েছেন। ভালো ছাত্রী ছিলেন। হুট করে বিয়ে হয়ে গেল বলে পড়ালেখা বন্ধ হলো তখন। আবার যখন পড়বেন বলে ঠিক করলেন, জান্নাতের ঘরে তখন চার বছরের মেয়ে। সংসার সামলানোর গুরুভারও তাঁর কাঁধে। তবু সাহস করে ভর্তি হলেন ঢাকার সেন্ট্রাল উইমেন্স ইউনিভার্সিটিতে। শুরুতে নিজের ওপর বিশ্বাস ছিল না একেবারেই। ভাবছিলেন, আমি কি পারব? শিক্ষকদের অনুপ্রেরণা পেয়ে জান্নাত যখন ক্লাসে মন দিয়েছেন, মেয়ে আমিরা তখন একটু একটু করে বড় হয়েছে বিশ্ববিদ্যালয়েরই ডে–কেয়ার সেন্টারে। সেন্ট্রাল উইমেন্স ইউনিভার্সিটির সোশিওলজি অ্যান্ড জেন্ডার স্টাডিজ বিভাগের তৃতীয় বর্ষের ছাত্রী জান্নাতের সিজিপিএ এখন ৩.৯৯ (৪–এর মধ্যে)।




রাজধানীর হাটখোলায় অবস্থিত বেসরকারি বিশ্ববিদ্যালয়টিতে এখন ছুটি চলছে। তবু আমাদের অনুরোধে, স্বপ্ন নিয়ের সঙ্গে আড্ডা দিতে গত মঙ্গলবার ক্যাম্পাসে এসেছিলেন একদল ছাত্রী। লম্বা ছুটি পেয়ে, বাসায় থেকে ছাত্রীরা নাকি হাঁপিয়ে উঠেছেন। ক্যাম্পাসের চেনা পরিবেশে পা রেখেই বুক ভরে দম নিলেন। ‘প্রতিদিন সকাল নয়টা থেকে বিকেল পাঁচটা পর্যন্ত এখানেই তো আমাদের সময় কাটে। বেশি দিন ছুটি কাটাতে ভালো লাগে না। ক্যাম্পাস আর বন্ধুদের মিস করি। বাড়ির বাইরে এটাও তো আমাদের একটা পরিবার।’ বললেন ছাত্রীদের একজন।




এই পরিবার নিয়ে সবার ঝুলিতেই অজস্র গল্প। কারও গল্প অনুপ্রেরণার, কারও বন্ধুত্বের। একে একে তাঁরা বললেন, আমরা টুকে নিলাম।




 বিপদে মেয়েদের পাশে




তানহা মীম নরসিংদীর মেয়ে। সেন্ট্রাল উইমেন্স ইউনিভার্সিটিতে পড়ছেন জার্নালিজম অ্যান্ড মিডিয়া স্টাডিজ বিভাগে। বাড়ির লোকজন বলেছিল, ‘মেয়েদের এত পড়ালেখার কী দরকার? যদি পড়তেই হয়, বিয়ে করে স্বামীর টাকায় পড়ো।’ কিন্তু তানহা মেনে নিতে পারেননি। নিজের দায়িত্ব তিনি নিজের কাঁধেই নিয়েছেন। টিউশনি করে ঢাকা শহরে থাকা, বিশ্ববিদ্যালয়ের টিউশন ফি দেওয়া...কঠিন হয়ে যায় তাঁর জন্য। তাঁর আবেদনের পরিপ্রেক্ষিতে বিশ্ববিদ্যালয় কর্তৃপক্ষ টিউশন ফি ছাড়ের ব্যবস্থা করেছে। ভালো ফলের জন্য তিনি ৫০ শতাংশ বৃত্তি পান। বিশ্ববিদ্যালয়ের ‘শিক্ষা সহায়ক তহবিল’ থেকে পান আরও কিছুটা ছাড়। সব মিলিয়ে মনে বল পেয়েছেন তানহা। কথা বলার সময় তাঁর কণ্ঠে আত্মবিশ্বাসের ছাপ টের পাওয়া গেল।




শিক্ষার্থীদের শুধু সনদ নয়, এই আত্মবিশ্বাসটাও দিতে চায় সেন্ট্রাল উইমেন্স ইউনিভার্সিটি। বিভিন্ন সময় ছাত্রীরা যখন বিপদে পড়েছে, পাশে দাঁড়িয়েছেন শিক্ষকেরা। কখনো কখনো বিশ্ববিদ্যালয় কর্তৃপক্ষও এগিয়ে এসেছে। বিবিএর ছাত্রী জান্নাতুল ফেরদৌস যেমন একবার সময়মতো টিউশন ফি দিতে পারছিলেন না। এক শিক্ষক ডেকে বলেছেন, ‘বিশ্ববিদ্যালয়ের নিয়ম তো আমি বদলাতে পারব না। তোমার টাকাটা আমি দিচ্ছি। তুমি পরে আমাকে দিয়ে দিয়ো।’ মেয়েরা যেন রাস্তাঘাটে হেনস্তার শিকার না হন, সে জন্য আত্মরক্ষার কৌশল শেখানোর ব্যবস্থা আছে এখানে। শিক্ষার্থী ও কর্মচারীদের শিশুসন্তানদের জন্য আছে ডে–কেয়ার সেন্টার।




কেন এখানে এসে ছাত্রীরা বুকভরে দম নেন, বুঝতে বেগ পেতে হলো না।




 শেখার আনন্দ




বিজনেস অ্যাডমিিনস্ট্রেশন (বিবিএ ও এমবিএ), কম্পিউটার সায়েন্স অ্যান্ড ইঞ্জিনিয়ারিং (সিএসই), ইংলিশ ্ল্যাংগুয়েজ অ্যান্ড লিটারেচার, জার্নালিজম অ্যান্ড মিডিয়া স্টাডিজ এবং সোশিওলজি অ্যান্ড জেন্ডার স্টাডিজ—বিভাগ পাঁচটি হলেও ছাত্রীদের মধ্যে কোনো বিভাজন নেই। যেহেতু সবাই এক পরিবারের সদস্য, প্রত্যেকেই একে অপরের চেনা। সিএসই বিভাগের আয়োজিত কর্মশালায় অংশ নেন বিবিএর ছাত্রীরা। ইংলিশ ল্যাংগুয়েজ অ্যান্ড লিটারেচার বিভাগ যখন শেক্​সপিয়ারের নাটক মঞ্চস্থ করে, সেখানে যোগ দেন সোশিওলজি অ্যান্ড জেন্ডার স্টাডিজের ছাত্রীরাও। বিভাগ আলাদা হতে পারে, শেখার আগ্রহটা সবার।




মেয়েদের পড়ালেখাটা যেন আনন্দদায়ক হয়, সেই চেষ্টা থাকে শিক্ষকদের। বিবিএর ছাত্রীরা জানালেন, কিছুদিন আগে মার্কেটিং ক্লাসে তাঁরা ডিজনি ওয়ার্ল্ড নিয়ে আলোচনা করেছেন। রাপাঞ্জেল, সিনড্রেলা, মোয়ানা, আলাদিন—ডিজনির এসব চরিত্রগুলোর বিপণনকৌশল সম্পর্কে ‘প্রেজেন্টেশন’ দিয়েছেন তাঁরা। জার্নালিজম অ্যান্ড মিডিয়া স্টাডিজ বিভাগের সঙ্গে যুক্ত আছে বেসরকারি টিভি চ্যানেল—দীপ্ত টিভি। পাস করার পরপরই ছাত্রীরা সেখানে ইন্টার্নশিপের সুযোগ পান। সব বিভাগের ছাত্রীরা এক হয়ে কখনো কখনো দলবেঁধে ঘুরে আসেন বড় বড় প্রতিষ্ঠানের কার্যালয়। বিভিন্ন সভা, সেমিনার, সাংস্কৃতিক অনুষ্ঠান, প্রতিযোগিতা, খেলাধুলার মধ্য দিয়েও সারা বছর সরব থাকে ক্যাম্পাস।




 আত্মবিশ্বাসের আলোয়




প্রয়োজন অনুসারে ভালো ফলের ভিত্তিতে পড়ালেখার পাশাপাশি ক্যাম্পাসেই কাজের সুযোগ পান সেন্ট্রাল উইমেন্স ইউনিভার্সিটির কোনো কোনো শিক্ষার্থী। ইংরেজি বিভাগের সানজানা তাঁদের মধ্যে একজন। ‘২০১৭ সালে আমি প্রতিদিন ২ ঘণ্টা করে ডিপার্টমেন্টের অফিসে কাজ করেছি। সে জন্য আমাকে সম্মানীও দেওয়া হয়েছে,’ বললেন তিনি।




পড়ালেখায় আগ্রহ জোগাতে আরও নানা আয়োজন আছে এই বিশ্ববিদ্যালয়ে। ইংলিশ ল্যাংগুয়েজ অ্যান্ড লিটারেচার বিভাগের ছাত্রী নাদিয়া হকের গল্পটা শুনুন—‘এখানে ভর্তি হওয়ার আগে আমার এক বছরের গ্যাপ ছিল। নিজের ওপর আস্থা হারিয়ে ফেলেছিলাম। ভর্তি হওয়ার পর প্রথম সেমিস্টারেই রেজাল্ট ভালো হয়েছিল, পুরস্কার হিসেবে আমার ২৫ শতাংশ টিউশন ফি মওকুফ করা হলো। হঠাৎ করেই টের পেলাম, আমার হারানো আত্মবিশ্বাস ফিরে এসেছে।’ সোশিওলজি অ্যান্ড জেন্ডার স্টাডিজ বিভাগ থেকে স্নাতক ও স্নাতকোত্তর শেষ করে একই বিভাগে খণ্ডকালীন শিক্ষক হিসেবে কাজ করছেন তাসফিয়া তানজিম। নিজের বিশ্ববিদ্যালয়ে চাকরির এমন সুযোগ পেয়ে তিনি স্বপ্ন পূরণের পথে এক ধাপ এগিয়ে গেছেন।




অধ্যাপক বেগজাদী মাহমুদা নাসির ছিলেন মেয়েদের এই বিশ্ববিদ্যালয়টির প্রতিষ্ঠাতা উপাচার্য। জীবনের শুরু থেকে শেষ পর্যন্ত তিনি নারীশিক্ষা আন্দোলনে নিরলসভাবে কাজ করেছেন। নারীদের জন্য বেসরকারি বিশ্ববিদ্যালয় প্রতিষ্ঠা করাও ছিল তাঁর সেই চেষ্টার অংশ। ২০১৫ সালে তিনি প্রয়াত হন। জান্নাত আরা ফেরদৌসী, তানহা মীম, নাদিয়া হকদের মতো প্রত্যয়ী তরুণীদের সঙ্গে দেখা হলে নিশ্চয়ই আনন্দে তাঁর বুক ভরে যেত!


</p><li><a href='https://www.prothomalo.com/education/article/1573435/%E0%A6%95%E0%A7%87%E0%A6%A8-%E0%A6%AA%E0%A7%9C%E0%A6%AC-%E0%A6%95%E0%A6%AE%E0%A7%8D%E0%A6%AA%E0%A6%BF%E0%A6%89%E0%A6%9F%E0%A6%BE%E0%A6%B0-%E0%A6%AC%E0%A6%BF%E0%A6%9C%E0%A7%8D%E0%A6%9E%E0%A6%BE%E0%A6%A8' target='_blank' >কেন পড়ব কম্পিউটার বিজ্ঞান</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/06/7cb4a0f9db5ab2dd62f90ef2b732ebcb-5c31b14261c0d.jpg?jadewits_media_id=1407564"><p>






কী পড়ানো হয়




আমাদের অনেকেরই ধারণা, কম্পিউটার বিজ্ঞান মানেই বোধ হয় কেবল প্রোগ্রামিং। অনেকে আবার বলে, কেউ কম্পিউটার বিজ্ঞান পড়ে মানেই সে প্রোগ্রামিং খুব ভালো পারে। কিন্তু আদতে এটি কম্পিউটার বিজ্ঞানের সিলেবাসের একটি অংশ মাত্র। কম্পিউটার বিজ্ঞানের একজন শিক্ষার্থীকে বিশ্ববিদ্যালয় চার বছর ধরে পুরো কম্পিউটার ব্যবস্থা এবং নেটওয়ার্কিং সম্পর্কে খুঁটিনাটি পুরোটাই শেখায় হাতে–কলমে। খুবই সাধারণভাবে বললে এই বিভাগে যা পড়ানো হয়:




প্রথম বছর—বিভিন্ন প্রোগ্রামিং ভাষা যেমন সি, সি প্লাস প্লাস




দ্বিতীয় বছর—ডেটা স্ট্রাকচার (কীভাবে কোটি কোটি ডেটা একসঙ্গে রাখা হয়), অ্যালগরিদম




তৃতীয় বছর—অপারেটিং সিস্টেম, কম্পিউটার নেটওয়ার্ক কীভাবে কাজ করে, হার্ডওয়্যারের বিভিন্ন কাজ, মাইক্রো কন্ট্রোলার, কম্পিউটার ইন্টারফেসিং কীভাবে হয় ইত্যাদি




চতুর্থ বছর—বর্তমান বিশ্বের জনপ্রিয় বিভিন্ন বিষয়। যেমন মেশিন লার্নিং, আর্টিফিশিয়াল ইন্টেলিজেন্স ইত্যাদি




কারা পড়বে কম্পিউটার বিজ্ঞান




কম্পিউটার বিজ্ঞান বিষয়টি তাদের জন্যই, যাদের এ নিয়ে আগ্রহ আছে। এখন কম্পিউটারের যুগ। এই গোটা যুগটা কীভাবে কম্পিউটারের হয়ে যাচ্ছে—এ সম্পর্কে জানার ইচ্ছা যাদের আছে, তাদের জন্যই কম্পিউটার বিজ্ঞান। ছোটবেলা থেকেই এখন আমরা গুগলের সঙ্গে, বিভিন্ন কম্পিউটার গেমসের সঙ্গে পরিচিত হই। যেমন ধরুন, কোনো শুটিং গেমে আমি যখন মাউসে ক্লিক করছি, কীভাবে পর্দায় গুলি করার দৃশ্য দেখতে পাচ্ছি? গুগলে কোনো কিছু লিখে খুঁজলেই কীভাবে গুগল আমাদের কয়েক সেকেন্ডের মধ্যে কাঙ্ক্ষিত ফল এনে দিচ্ছে? এসব নিয়ে যাদের মাথায় চিন্তা আসে, যারা ভেতরের ব্যাপারগুলো জানতে চায় এবং এমন আরও নতুন কিছু তৈরি করতে চায়, তাদেরই কম্পিউটার বিজ্ঞান পড়া উচিত।




কম্পিউটার বিজ্ঞান পড়তে হলে গণিত, যুক্তি ইত্যাদি খুব গুরুত্বপূর্ণ বিষয়। তবে কম্পিউটার বিজ্ঞান পড়তে হলে যে জিনিসটা সবচেয়ে বেশি প্রয়োজন, তা হলো লেগে থাকার অভ্যাস আর ধৈর্য। বিভিন্ন সমস্যা সমাধান করতে কখনো কখনো দিনের পর দিন লেগে থাকতে হয়। কম্পিউটার বিজ্ঞানের সিলেবাসটাও দেখা যায় বেশ বড় এবং পড়ালেখার চাপটাও একটু বেশি। মাঝেমধ্যে ছুটির দিনেও ঘরে বসে কাজ করতে হয়। কম্পিউটার বিজ্ঞান ও প্রকৌশলে পড়ার সিদ্ধান্ত নেওয়ার আগে এই বিষয়টা মাথায় রাখতে হবে।




ভবিষ্যৎ কী




কম্পিউটার বিজ্ঞান একজন শিক্ষার্থীর সামনে অনেক ধরনের রাস্তা খুলে দেয়। কেউ যদি চাকরি করতে চায়, সেই সুযোগ আছে এবং বাড়ছে। কেউ যদি স্বতন্ত্রভাবে কাজ করতে চায়, উদ্যোক্তা হতে চায়, তা-ও সে করতে পারে। আবার কম্পিউটার বিজ্ঞানের বিভিন্ন বিষয় নিয়ে গবেষণারও সুযোগ আছে অনেক। বাংলাদেশ থেকে যেসব শিক্ষার্থী বিদেশে উচ্চতর পড়াশোনার জন্য যায়, তাদের একটা বড় অংশই কিন্তু কম্পিউটার বিজ্ঞানের স্নাতক। প্রতিদিন কম্পিউটার আগের চেয়েও উন্নত হচ্ছে, তৈরি হচ্ছে আরও নতুন নতুন কাজের সুযোগ।




ক্যারিয়ার কোথায়




বর্তমানে সবচেয়ে জনপ্রিয় একটা উচ্চশিক্ষার বিষয় হচ্ছে কম্পিউটার বিজ্ঞান। ব্যাপারটা কিন্তু এমনি এমনি হচ্ছে না। কিংবা প্রায় সব বিশ্ববিদ্যালয়েই কম্পিউটার বিজ্ঞান পড়ানো হয় বলে এর চাহিদা কমে গেছে, তা-ও নয়। বরং চাহিদা বাড়ছে বলেই প্রায় সব বিশ্ববিদ্যালয় বিষয়টি চালু করেছে। পৃথিবী দিন দিন কম্পিউটার–নির্ভর হচ্ছে, এই বিষয়ে পড়ে ক্যারিয়ার গড়ার সুযোগও বাড়ছে। আমাদের দেশেই এখন অনেক কম্পিউটার ফার্ম আছে, কম্পিউটার বিজ্ঞানে পড়ে যেখানে ‘ডেভেলপার’ হিসেবে যোগদান করার সুযোগ আছে। এ ছাড়া ধীরে ধীরে সরকারি বিভিন্ন ক্ষেত্রেও কম্পিউটার প্রকৌশলীদের নিয়োগ দেওয়া হচ্ছে। আর কম্পিউটার বিজ্ঞান কিন্তু নিজেকে উদ্যোক্তা হিসেবে গড়ে তোলার জন্যও এক অসাধারণ সুযোগ। অনেককেই দেখা যায় কম্পিউটার বিজ্ঞানে স্নাতক শেষ করে বিভিন্ন স্টার্টআপ শুরু করতে। আমাদের দেশে ও দেশের বাইরে গুগল, সিসকো, ফেসবুকসহ বড় বড় প্রতিষ্ঠানে চাকরির সুযোগ তো আছেই। তবে এসব জায়গায় চাকরির জন্য অবশ্যই প্রতিযোগিতামূলক প্রোগ্রামিংয়ে পারদর্শী হতে হবে।


</p><li><a href='https://www.prothomalo.com/education/article/1573425/%E0%A6%B8%E0%A6%AA%E0%A7%8D%E0%A6%A4%E0%A6%BE%E0%A6%B9%E0%A7%87%E0%A6%B0-%E0%A6%B8%E0%A6%BE%E0%A6%A7%E0%A6%BE%E0%A6%B0%E0%A6%A3-%E0%A6%9C%E0%A7%8D%E0%A6%9E%E0%A6%BE%E0%A6%A8' target='_blank' >সপ্তাহের সাধারণ জ্ঞান</a><br><p>[
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/06/bd05c4304bf7ec6a39733bf8b9874aef-5c31a80eb2ee2.jpg?jadewits_media_id=1407550"><p>

● পাকিস্তানের প্রধানমন্ত্রী ইমরান খানের দলের নাম কী?




পাকিস্তান তেহরিক-ই-ইনসাফ বা পিটিআই।




 




● বর্তমান বিশ্বে বন্দরকেন্দ্রিক প্রকল্পগুলোর মধ্যে সবচেয়ে ব্যয়বহুল প্রকল্প কোনটি?




পায়রা গভীর সমুদ্রবন্দর।




 




● সম্প্রতি ময়মনসিংহের কোথায় অর্থনৈতিক অঞ্চল তৈরির অনুমোদন দেওয়া হয়েছে?




ত্রিশালে।




 




● সম্প্রতি আইসিসির বর্ষসেরা টি-টোয়েন্টি দলে জায়গা পেয়েছেন বাংলাদেশের কোন নারী ক্রিকেটার?




রুমানা আহমেদ।




 




● সোভিয়েত ইউনিয়ন প্রতিষ্ঠার চুক্তি হয় কবে?




১৯২২ সালের ৩০ ডিসেম্বর।




 




● বাংলাদেশের বর্তমান সেনাপ্রধান কে?




লেফটেন্যান্ট জেনারেল আজিজ আহমেদ।




 




● সিরিয়ায় চলমান গৃহযুদ্ধ শুরু হয়েছিল কবে?




২০১১ সালে।




 




● বাংলাদেশে একাদশ জাতীয় সংসদ নির্বাচন যেদিন অনুষ্ঠিত হলো (৩০ ডিসেম্বর, ২০১৮), একই দিনে বিশ্বের আর কোন দেশে জাতীয় নির্বাচন অনুষ্ঠিত হয়েছিল?




ডেমোক্রেটিক রিপাবলিক অব কঙ্গো।




 




● সাংবাদিকদের আন্তর্জাতিক সংগঠন সিপিজের পুরো নাম কী?




কমিটি টু প্রটেক্ট জার্নালিস্টস।




 




● একাদশ জাতীয় সংসদ নির্বাচনে কয়টি আসনে ইলেকট্রনিক ভোটিং মেশিন (ইভিএম) ব্যবহার করা হয়?




৬টি আসনে (৮৪৫টি কেন্দ্র)।




 




● বাংলা একাডেমি ২০১৯ সাল থেকে কোন পুরস্কার প্রদান করতে যাচ্ছে?




কবি জসীমউদ্​দীন সাহিত্য পুরস্কার।




● সম্প্রতি কোন দুটি দেশ ইউনেসকো ছেড়েছে?




যুক্তরাষ্ট্র ও ইসরায়েল।




 




● দেশের প্রথম সফটওয়্যার নির্মাতা প্রতিষ্ঠান হিসেবে কোন প্রতিষ্ঠানটি শেয়ারবাজারে যাচ্ছে?




ই-জেনারেশন লিমিটেড।




 




● বর্তমানে বাংলাদেশের জিডিপিতে শিল্প খাতের অবদান কত?




৩০ শতাংশ।




 




● জাতিসংঘের শিশুবিষয়ক সংস্থা ইউনিসেফের নিউইয়র্ক কার্যালয়ের প্রকাশিত প্রতিবেদন অনুযায়ী, ২০১৯ সালের ১ জানুয়ারি সারা বিশ্বে যত শিশু জন্মেছে, তাদের মধ্যে কত শতাংশের জন্ম বাংলাদেশে?




২ দশমিক ১৩।




 




● সম্প্রতি মৌলভীবাজারে কোন অর্থনৈতিক অঞ্চল তৈরির কাজ শুরু হয়েছে?




শ্রীহট্ট অর্থনৈতিক অঞ্চল।




 




● ক্লাব ওয়ার্ল্ড কাপের একমাত্র হ্যাটট্রিক শিরোপাজয়ী দল কোনটি?




স্প্যানিশ ক্লাব রিয়াল মাদ্রিদ।




 




● সরকারি চাকরির ক্ষেত্রে অবসরের পর পেনশনের পুরো টাকা যাঁরা তুলে নিয়েছেন, তাঁদের ন্যূনতম কত টাকা ভাতা দেওয়ার নিয়ম করা হয়েছে?




৩ হাজার টাকা।




 




● পায়রা বন্দর কোথায় অবস্থিত?




পটুয়াখালীর কলাপাড়ায়।




 




● জাতীয় রাজস্ব বোর্ডের (এনবিআর) মতে বর্তমানে কর শনাক্তকরণ নম্বরধারীর (টিআইএন) সংখ্যা কত?




৩৮ লাখ।




 




● উইকিলিকসের প্রতিষ্ঠাতা জুলিয়ান অ্যাসাঞ্জ রাজনৈতিক আশ্রয় নেন কোথায়?




লন্ডনের ইকুয়েডর দূতাবাসে, ২০১২ সালে।




 




● আন্তর্জাতিক আর্থিক প্রতিষ্ঠান এআইআইবির পুরো নাম কী?




দ্য এশিয়ান ইনফ্রাস্ট্রাকচার ইনভেস্টমেন্ট ব্যাংক বা এশীয় অবকাঠামো বিনিয়োগ ব্যাংক।




 




● বাংলাদেশে সোনার দাম নির্ধারণ করে কারা?




স্বর্ণ ব্যবসায়ীদের সংগঠন—বাংলাদেশ জুয়েলার্স সমিতি (বাজুস)।




 




● ‘আনাক ক্রাকাতোয়া’ কিসের নাম?




ইন্দোনেশিয়ার একটি আগ্নেয়গিরির নাম।




 




● বিশ্বব্যাংকের ইজ অব ডুয়িং বিজনেস-২০১৯ প্রতিবেদন অনুযায়ী দক্ষিণ এশিয়ার ৮টি দেশের মধ্যে ব্যবসায়ের সবচেয়ে ভালো পরিবেশ কোন দেশে বিদ্যমান?




ভারতে (সবচেয়ে খারাপ পরিবেশ বাংলাদেশে)।




 




● ওয়ার্ল্ড ইকোনমিক ফোরামের (ডব্লিউইএফ) বৈশ্বিক প্রতিযোগিতা সক্ষমতা সূচক বা গ্লোবাল কম্পিটিটিভ ইনডেক্সের (জিসিআই) প্রতিবেদন অনুযায়ী বিশ্বের ১৪০টি দেশের মধ্যে বাংলাদেশের অবস্থান কত?




১০৩।




 




● ২০১৮ সালে প্রকাশিত জাতিসংঘ উন্নয়ন কর্মসূচির (ইউএনডিপি) মানব উন্নয়ন প্রতিবেদন অনুযায়ী বিশ্বের ১৮৯টি দেশের মধ্যে বাংলাদেশের অবস্থান কত?




১৩৬।




 




● বিশ্ব স্বাস্থ্য সংস্থার (ডব্লিউএইচও) হিসাব মতে, বিশ্বের কত শতাংশ মানুষ নির্মল বায়ু বঞ্চিত?




৯১ শতাংশ।




 




● আন্দামান ও নিকোবরের তিন দ্বীপের পরিবর্তিত নাম কী?




রোজ, নেইল ও হেভলক দ্বীপের পরিবর্তিত নাম যথাক্রমে নেতাজি সুভাষচন্দ্র বসু, স্বরাজ ও শহীদ দ্বীপ।




 ● ব্রাজিলের নতুন প্রেসিডেন্টের নাম কী?জইর বলসোনারো।গ্রন্থনা: মাহবুব আলম


</p><li><a href='https://www.prothomalo.com/education/article/1572783/%E2%80%98%E0%A6%8F%E0%A6%A4-%E0%A6%AC%E0%A6%87-%E0%A6%AA%E0%A7%83%E0%A6%A5%E0%A6%BF%E0%A6%AC%E0%A7%80%E0%A6%B0-%E0%A6%95%E0%A7%8B%E0%A6%A8%E0%A7%8B-%E0%A6%A6%E0%A7%87%E0%A6%B6-%E0%A6%9B%E0%A6%BE%E0%A6%AA%E0%A6%BE%E0%A7%9F-%E0%A6%A8%E0%A6%BE%E2%80%99' target='_blank' >‘এত বই পৃথিবীর কোনো দেশ ছাপায় না’</a><br><p>[
সকালের নরম রোদ ধীরে ধীরে তপ্ত হয়ে উঠছে। বিশাল মাঠে পাখিদের মতো কিচিরমিচির...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2019/01/01/1d8e82d5c929bfa3e338f20516606f1f-5c2b150d6cd43.jpg?jadewits_media_id=1406606"><p>

সকালের নরম রোদ ধীরে ধীরে তপ্ত হয়ে উঠছে। বিশাল মাঠে পাখিদের মতো কিচিরমিচির করছে অসংখ্য প্রাথমিক-পড়ুয়া ছেলে-মেয়ে ৷ সঙ্গে আছেন বাবা-মা অথবা বড় ভাই-বোন ৷ সামনে সুন্দর মঞ্চ। বছরের প্রথম দিনে এই খুদে শিক্ষার্থীদের হাতে তুলে দেওয়া হবে নতুন শ্রেণির নতুন বই। মাইক হাতে মঞ্চে এসে দাঁড়ালেন ছোটদের প্রিয় মানুষ অধ্যাপক মুহম্মদ জাফর ইকবাল। এই প্রিয় মানুষ তাদের প্রশ্ন করলেন, 'তোমরা কেমন আছ?' শিশুদের অসংখ্য অস্পষ্ট শব্দের কিচিরমিচিরে আকাশে-বাতাসে দোলা লাগল। বোঝা গেল, তারা ভালো আছে এবং প্রিয় এই মানুষকে পেয়ে তাদের খুশির রাজ্যে ঝড় উঠেছে ৷




জাফর ইকবাল বললেন, ‘আমি তো মাস্টার মানুষ, ছেলে-মেয়েদের দেখলে আমি প্রশ্ন করি। তোমাদের একটা প্রশ্ন করব?' আবারও সেই সপ্রতিভ কিচিরমিচির। প্রশ্ন করলেন, ‘বলো দেখি, বাংলাদেশ কতগুলো বই সমস্ত ছেলে-মেয়েদের দেবে?' উত্তর এল, ৩৩ কোটি ৷ এরপর ছোটদের এই প্রিয় মানুষ বললেন, 'এত বই পৃথিবীর কোনো দেশ ছাপায় না ৷ কোনো দেশ ছাপাতে পারবেও না, শুধু বাংলাদেশ পারবে ৷ এত কষ্ট করে এতগুলি বই কেন ছাপায়, বলো। তোমাদের জন্য। তোমরা বইটা পড়বে তো? সারা পৃথিবীর কোনো মানুষ এত নতুন বই পায় না। বাসায় গিয়ে আজকে রাতেই সবগুলো বই পড়ে ফেলবে, ঠিক আছে?'




প্রাথমিক ও গণশিক্ষা মন্ত্রণালয় এবং প্রাথমিক শিক্ষা অধিদপ্তরের যৌথ উদ্যোগে আজ মঙ্গলবার সকালে ঢাকা বিশ্ববিদ্যালয়ের কেন্দ্রীয় খেলার মাঠে 'বই বিতরণ উৎসব ২০১৯' আয়োজন করা হয়। এই উৎসবে বিশেষ অতিথি ছিলেন মুহম্মদ জাফর ইকবাল। এই আয়োজনে ঢাকা মহানগরের রমনা, ধানমন্ডি, লালবাগ, কোতোয়ালিসহ বিভিন্ন এলাকার বেশ কয়েকটি শিক্ষাপ্রতিষ্ঠানের প্রাথমিক পর্যায়ের শিক্ষার্থীদের হাতে নতুন বই তুলে দেওয়া হয়।




আয়োজনে প্রধান অতিথি ছিলেন প্রাথমিক ও গণশিক্ষামন্ত্রী মোস্তাফিজুর রহমান। শারীরিক অসুস্থতার কারণে অনুষ্ঠানে তিনি উপস্থিত না থাকলেও ফোনে আয়োজনের সঙ্গে যুক্ত হয়ে বক্তব্য দেন। সভাপতিত্ব করেন প্রাথমিক ও গণশিক্ষা মন্ত্রণালয়ের সচিব মো. আকরাম-আল-হোসেন। স্বাগত বক্তব্য দেন প্রাথমিক শিক্ষা অধিদপ্তরের মহাপরিচালক মো. আবু হেনা মোস্তফা কামাল ৷ বিশেষ অতিথি হিসেবে ছিলেন বিশিষ্ট কথাসাহিত্যিক ও প্রথম আলোর সহযোগী সম্পাদক আনিসুল হক, জাতীয় দলের ক্রিকেটার ও বিশ্বসেরা অলরাউন্ডার সাকিব আল হাসান ৷




প্রাথমিক ও গণশিক্ষামন্ত্রী মোস্তাফিজুর রহমান বলেন, 'সবাইকে ইংরেজি নববর্ষের শুভেচ্ছা জানাচ্ছি ৷ আজকের এই মাহেন্দ্রক্ষণে আমি স্বশরীরে উপস্থিত না থাকতে পারায় দুঃখ প্রকাশ করছি ৷ আশা করি, এই বই উৎসব সার্থক হবে ৷ মাননীয় প্রধানমন্ত্রী শেখ হাসিনার নেতৃত্বে আমরা প্রতি বছরের ধারাবাহিকতায় এবারও বই উৎসব পালন করছি ৷ এবার প্রায় ৩৮ কোটি বই আমরা সারা দেশে সমস্ত শিক্ষার্থীদের হাতে তুলে দিচ্ছি ৷ শিক্ষাক্ষেত্রে সরকারের মনোযোগ সারা পৃথিবীব্যাপী তাক লাগিয়ে দিয়েছে ৷ আশা করবো, আমাদের শিক্ষার্থীরা নতুন বই পেয়ে পড়াশোনায় আরও মনোযোগী হবে এবং সরকারের আকাঙ্ক্ষা বাস্তবায়ন করে দেশকে স্বাবলম্বী করে তুলবে এবং উপযুক্ত মানুষে হিসেবে গড়ে উঠবে- তাদের কাছে এই প্রত্যাশা রাখি ৷'




খুদে শিক্ষার্থীদের উদ্দেশে কথাসাহিত্যিক আনিসুল হক বলেন, 'তোমরা খুবই সৌভাগ্যবান যে তোমরা নতুন বই পাও ৷ আমরা কোনো দিন নতুন বই পাই নাই, সব সময় বড় ভাইদের পুরোনো বই নিতাম ৷ তোমাদেরকে দেখে আমার ঈর্ষা হচ্ছে ৷ কিন্তু খুবই ভালো লাগছে যে বাংলাদেশ এত ভালো হয়েছে, এত বিজয় লাভ করতে পারছে যে আজকে ৩৩ কোটি বই দেওয়া হচ্ছে ৷ হাত তালি দাও ৷ সবাই মিলে বলো, ধন্যবাদ ৷ কারণ আমরা নতুন বই পাচ্ছি ৷ নতুন বই পড়তে তোমাদের ভালো লাগবে না? তোমরা বেশি করে বই পড়বে, বেশি করে খেলাধুলাও করবে ৷ বাংলাদেশে ছেলেরা জেগে উঠেছে, মেয়েরাও জেগে উঠেছে ৷ মেয়েরা বরং ছেলেদের চেয়ে বেশি স্কুলে যায় ৷ এই জন্য আজ থেকে ১০, ২০ বছর পরে বাংলাদেশটা হবে একটা সোনার দেশ, সোনার বাংলা, যার স্বপ্ন জাতির জনক বঙ্গবন্ধু শেখ মুজিবুর রহমান দেখেছিলেন ৷'




বিশ্বসেরা অলরাউন্ডার সাকিব আল হাসান এই খুদে শিক্ষার্থীদের উদ্দেশে বলেন, 'আশা করি সবাই ভালো আছ ৷ সবাইকে ইংরেজি নববর্ষের শুভেচ্ছা ৷ তোমরা দেশের ভবিষ্যৎ, তাই তোমাদের হাতে বই তুলে দেওয়াটা সব থেকে বড় কাজ ৷ আমি ধন্যবাদ জানাই মাননীয় প্রধানমন্ত্রীকে, যার অক্লান্ত পরিশ্রমেই এটা সফল হয়েছে ৷ আশা করি, তোমরা সবাই পড়াশোনায় মনোনিবেশ করবে, সাথে সাথে খেলাধুলাটাও করতে হবে ৷ দুইটা জিনিসই এক সাথে চালাতে হবে এবং সবগুলোতেই ভালো করতে হবে ৷ আশা করি, তোমাদের এ বছরটা অনেক সুন্দর যাবে, ভালোভাবে যাবে ৷'




আয়োজনের সভাপতির বক্তব্যে প্রাথমিক ও গণশিক্ষা মন্ত্রণালয়ের সচিব মো. আকরাম-আল-হোসেন বলেন, ‘একাদশ জাতীয় সংসদ নির্বাচনে জাতির পিতা বঙ্গবন্ধুর সুযোগ্য কন্যা মাননীয় প্রধানমন্ত্রী শেখ হাসিনার নেতৃত্বে আবারও দেশ পরিচালনার জন্য জনগণ ম্যান্ডেট প্রদান করেছে ৷ কেন এই ম্যান্ডেট প্রদান করা হয়েছে? একই দিনে আমরা ৩৩ কোটি বই বিতরণ করছি ৷ প্রাক-প্রাথমিক থেকে শুরু করে দশম শ্রেণি পর্যন্ত ৷ শুধু প্রাথমিক ও গণশিক্ষা মন্ত্রণালয় আজকে সারা বাংলাদেশে প্রায় তিন কোটি শিক্ষার্থীর মধ্যে বই বিতরণ করছে ৷ এটি সরকারের একটি অভাবনীয় উদ্যোগ ৷ মাননীয় প্রধানমন্ত্রী শেখ হাসিনার নেতৃত্বে এটি শুরু হয়েছে ২০১০ সাল থেকে ৷ এখন বাংলাদেশের কোনো গ্রাম নাই যেখানে প্রাথমিক বিদ্যালয় নাই ৷ আজকে বাংলাদেশ উন্নয়নের মহাসড়কে এগিয়ে যাচ্ছে ৷ প্রাথমিক শিক্ষার ভিত ও মানকে যদি আমরা শক্তিশালী করতে পারি, তাহলেই কেবল ২০৪১ সালে যে উন্নত বাংলাদেশ মাননীয় প্রধানমন্ত্রী গড়তে চান, সেটি সম্ভব ৷ ২০১৯ সাল হোক আমাদের মানসম্মত প্রাথমিক শিক্ষার ভিত্তি বছর ৷ মানসম্মত প্রাথমিক শিক্ষা নিশ্চিতের জন্য আগামীকাল থেকেই আমাদের যাত্রা শুরু হবে ৷'




এই উৎসবের আয়োজকদের এক সংবাদ বিজ্ঞপ্তিতে জানানো হয়, ২০১৯ শিক্ষাবর্ষে দেশের ৫০৮টি উপজেলার প্রাথমিক স্তরের ১ লাখ ৩৪ হাজার ১৪৭টি বিদ্যালয়ের প্রাক-প্রাথমিক ও প্রাথমিক স্তরে ২ কোটি ৩৯ লাখ ৬৫ হাজার ১৫১ জন শিক্ষার্থীদের হাতে যথাক্রমে ৩৪ লাখ ২৮ হাজার ১০টি করে আমার বই ও অনুশীলন খাতা এবং ৯ কোটি ৮৮ লাখ ৯৯ হাজার ৮২৪টি বই বিতরণ করা হবে ৷ এ ছাড়া, ক্ষুদ্র নৃগোষ্ঠীর আওতাভুক্ত প্রাক-প্রাথমিক এবং প্রথম ও দ্বিতীয় শ্রেণির শিক্ষার্থীদের জন্য মোট ২ লাখ ৭৭ হাজার ৬৮টি পাঠ্যপুস্তক মুদ্রণ করা হয়েছে ৷


</p><li><a href='https://www.prothomalo.com/education/article/1572336/%E0%A6%B8%E0%A6%97%E0%A7%8C%E0%A6%B0%E0%A6%AC%E0%A7%87-%E0%A7%AD%E0%A7%A6' target='_blank' >সগৌরবে ৭০</a><br><p>[
শিল্পাচার্য জয়নুল আবেদিনের নেতৃত্বে কয়েকজন দূরদর্শী মানুষের হাতে...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/29/2812a0a0944d831e4c1ee6842dcc3d46-5c2711e1a6932.jpg?jadewits_media_id=1405907"><p>

আমরা ভর্তি পরীক্ষা দিলাম ৫৯ জন। সেখান থেকে ভর্তি হওয়ার যোগ্যতা অর্জন করলাম ৩১ জনের মতো। চারুকলায় এত ছাত্র ভর্তি পরীক্ষা দিল, তাতেই অনেকের চোখ ছানাবড়া হওয়ার জোগাড়!




গল্পটা ১৯৫৯ সালের। ইনস্টিটিউট অব ফাইন আর্টস প্রতিষ্ঠার ১১তম বর্ষ সেটা। আমাদের আগের ব্যাচের চিত্র কেমন ছিল, তা আর বলার অপেক্ষা রাখে না। এমনও শুনেছি, আর্ট স্কুলে ভর্তি করানোর জন্য শুরুতে নাকি ছাত্র ডেকে ডেকে আনা হতো। আর এখন? ২০১৮ সালে এসে ঢাকা বিশ্ববিদ্যালয়ের চারুকলা অনুষদে ভর্তি পরীক্ষা দিয়েছে প্রায় সাড়ে ১৭ হাজার ছাত্রছাত্রী।




এই যে চারুকলার অবস্থান, তা কিন্তু এক দিনে তৈরি হয়নি। এই যাত্রাটা ৭০ বছরের। এর গোড়াপত্তনে রয়েছে শিল্পাচার্য জয়নুল আবেদিনের নেতৃত্বে কয়েকজন দূরদর্শী মানুষের স্বপ্ন, নিরন্তর সাধনা, চেষ্টা, পরিশ্রম।




 শূন্য থেকে শুরু




তখন পাকিস্তান আমল। চারুকলার ক্ষেত্রটা তৎকালীন পূর্ব পাকিস্তানে শূন্যগর্ভ। যা ছিল, তা আমাদের এই অঞ্চলের সমৃদ্ধ লোকশিল্প। কিন্তু লোকশিল্প আধুনিকভাবে চর্চা করার খামতি আমাদের ছিল। যাঁরা আধুনিক শিল্পের চর্চা করতেন, তাঁদের যাতায়াত ছিল কলকাতায়। সে শহরই তো তখন শিল্প-সংস্কৃতি চর্চার কেন্দ্র।




সাংস্কৃতিক ক্ষেত্রে বাংলাদেশের ঐতিহ্যগত নিজস্ব ব্যাপার আছে। সেই ব্যাপারের মধ্যে শিল্পকলা থাকবে না, তা কী করে হয়। সে চিন্তাই শিল্পাচার্য জয়নুল আবেদিন ও তাঁর সমসাময়িক শিল্পীরা করেছিলেন। তাঁরা ভেবেছিলেন এবং উদ্যোগ নিয়েছিলেন একটি শিক্ষাপ্রতিষ্ঠান গড়ার।




তবে সেই প্রতিষ্ঠান করার জন্য তৎকালীন সরকারকে বোঝাতে অনেক কাঠখড় পোড়াতে হয়েছিল। অবশেষে ১৯৪৮ সালে ঢাকার ন্যাশনাল মেডিকেল ইনস্টিটিউটের দুটি ঘর নিয়ে ইনস্টিটিউট অব ফাইন আর্টস যাত্রা শুরু করল। প্রথম ব্যাচের ছাত্রসংখ্যা ১৮।




একসময় সেখানে জায়গার সংকুলান হচ্ছিল না। ১৯৫১ সালে সেগুনবাগিচায় একটি বাড়ি বন্দোবস্ত করা হলো। সেখানে চলল কয়েক বছরের শিক্ষা কার্যক্রম।




নিজস্ব প্রাঙ্গণের স্বপ্ন




আর্ট কলেজের একটা নিজস্ব প্রাঙ্গণ থাকবে। সেই প্রাঙ্গণের ভবনটি শুধু ইট-কাঠ-বালু-সুরকির কাঠামো না হয়, তা যেন মানুষের চোখে ভালো লাগে। এমন ভাবনা নিয়েই ভবন নকশার কাজটি করেন স্থপতি মাজহারুল ইসলাম। তাঁকে সরকারিভাবেই ভবন নকশার দায়িত্বটি দেওয়া হয়েছিল। তিনি নিমগ্ন হলেন নকশা করতে। তৈরি করলেন অসাধারণ একটি স্থাপত্য।




শিল্পীদের সম্পর্কে মানুষ যা ভাবতেন, তা যেন এই ভবন দেখেও পরিবর্তন হতে থাকল। তিনি এত ‘স্মার্ট’ একটা ভবন তৈরি করলেন, চারুকলা সম্পর্কে সে সময়ের মানুষের ধারণাই বদলে গেল। ভবনের মধ্যেই ফুটে উঠল শিল্পীদের রুচিচর্চার বিষয়টি। এখনো তো আধুনিক একটি ভবন সেটা।




সেগুনবাগিচার বাড়ি ছেড়ে সেই আধুনিক ভবনে চারুকলা চলে এসেছিল ১৯৫৬ সালে।




রুচি শিক্ষার নীরব আন্দোলন




১৯৫৯ সালে আমরা পড়তে এসেছিলাম। ইতিমধ্যে বেশ কয়েকটি ব্যাচ বেরিয়ে গেছে। পাস করা ছাত্রদের অনেকেই তখন দেশের মস্ত বড় শিল্পী। প্রতিবছর জাতীয় পুরস্কার পাচ্ছেন তাঁদের কেউ কেউ। আমিনুল ইসলাম, আবদুর রাজ্জাক, কাইয়ুম চৌধুরী, কাজী আবদুল বাসেত, রশীদ চৌধুরীর মতো প্রাক্তনদের অনেককেই আমরা আবার শিক্ষক হিসেবে পেলাম। সেই সঙ্গে পেলাম প্রতিষ্ঠাকালীন শিক্ষক শিল্পাচার্য জয়নুল আবেদিন, আনোয়ারুল হক, সফিউদ্দিন আহমেদ, শফিকুল আমীন, কামরুল হাসানের মতো উজ্জ্বল ব্যক্তিদেরও।




প্রতিষ্ঠাকালীন শিক্ষকেরা এসেছিলেন কলকাতা আর্ট কলেজ পাস করে। তাঁদের প্রত্যেকেই আবার ইউরোপ, আমেরিকাসহ বিভিন্ন দেশে উচ্চতর পড়াশোনাও করেছিলেন। জাতীয় ও আন্তর্জাতিক শিল্পকলা সম্পর্কে প্রত্যেকেরই অগাধ জ্ঞান। সবাই সমৃদ্ধ মানুষ। আন্তর্জাতিক মানের সে শিক্ষকদের কাছ থেকেই আমরা পেলাম রুচি শিক্ষার মন্ত্র।




আমাদের সময়টায় শিল্পাচার্য প্রশাসনিক কাজে অনেক বেশি ব্যস্ত থাকতেন। দেশ-বিদেশে নানা উদ্যোগে যুক্ত ছিলেন, সশরীরে অংশ নিতেন। কাজের ফাঁকে একটু ফুরসত পেলেই ঢুকতেন ক্লাস নিতে। তাঁর ক্লাসজুড়ে থাকত দেশকাল, সমসাময়িক শিল্পকলাসহ রাজনৈতিক প্রেক্ষাপট নিয়ে আলোচনা। দুর্ভিক্ষের ছবি আঁকা মানুষ তিনি। প্রখরভাবে সে সময়ের সময়-বাস্তবতা তাঁর আলোচনায় চলে আসত। সত্যি বলতে, চারুকলার পড়াশোনাটা শুধু আঁকাআঁকি শেখানো এমন তো নয়। সামাজিক-রাজনৈতিক বিষয়গুলোও সচেতনভাবে চলে আসত আমাদের পাঠ্য অংশে। আমাদের শিক্ষকেরাও সেসব বিষয়ে ছিলেন সচেতন, প্রত্যক্ষ-পরোক্ষভাবে যুক্ত। আমরা সেই শিক্ষাটা আলোকিত শিক্ষকদের কাছ থেকেই পেয়েছি।




শুধু ৪৫ মিনিটের ক্লাসে নয়। শিক্ষকদের সঙ্গে আমাদের সার্বক্ষণিক যোগাযোগ থাকত। অনেক ক্লাস তো আমরা পনেরো দিন ধরেও করেছি। ছবি আঁকা শুধু নয়, জীবনকে নানাভাবে চেনার সুযোগ হলো এখানে ভর্তি হয়ে।




এরপর এখানে যাঁরা পড়তে এলেন, তাঁরা সেই আধুনিকতাকেই বয়ে নিয়ে গেলেন। এখানে যাঁরা শিক্ষক ছিলেন, তাঁরাও উজ্জ্বল। শিল্পকলার সঙ্গে তাঁরা দেশকাল নিয়েও সোচ্চার। ভাষা আন্দোলন থেকে সাংস্কৃতিক প্রতিটি আন্দোলনে আর্ট কলেজের শিক্ষক-ছাত্রদের সম্পৃক্ততা থাকল।




সেই সঙ্গে যুক্ত হলেন রুচিবোধ তৈরির কাজেও। সেটা অলংকরণ দিয়ে, বইয়ের প্রচ্ছদ, পত্রপত্রিকার বিন্যাস পরিবর্তন করে, পোশাকে, মিছিলের সাদামাটা পোস্টারে। লোকশিল্পের কথা বলেছিলাম। চিরায়ত লোকশিল্পের সঙ্গে আধুনিকতা মিশে নিজস্ব একটি ধরন পেয়েছে। এর পেছনে আর্ট কলেজের অবদান বিশাল। পয়লা বৈশাখের মঙ্গল শোভাযাত্রা অন্য মাত্রা পেয়েছে চারুকলার আয়োজন শুরুর পর। প্রচ্ছন্নভাবে এমন অনেক রুচি তৈরি করে দিয়েছে চারুকলা।




পরিবর্তনের সাক্ষী




পাঁচ বছরের কোর্স শেষে, ১৯৬৪ সালে চারুকলায় যুক্ত হলাম শিক্ষক হিসেবে। ১৯৬৩ সালে সরকারি কলেজ হিসেবে উন্নীত হলো। ১৯৮৩ সালে ঢাকা বিশ্ববিদ্যালয়ের সঙ্গে অন্তর্ভুক্ত হলো এটি। ২০০৮ সালে এসে অনুষদ হিসেবে মর্যাদা পেল। অবসর নেওয়ার পরও এখনো যুক্ত আছি। চারুকলার ইতিহাসের প্রায় সব ঘটনার সঙ্গেই যুক্ত থাকার সৌভাগ্য হয়েছে। কাছে থেকে দেখেছি পরিবর্তনগুলো।




আমাদের সময় তেমন প্রযুক্তিগত ব্যাপারটা ছিল না। এখন ছাত্ররা কম্পিউটার পাচ্ছে। ইন্টারনেটের মাধ্যমে বিশ্ব শিল্পকলা সম্পর্কে জানছে, সেরা সেরা কাজ ঘরে বসে দেখছে। পৃথিবীর কোথায় কী হচ্ছে, তা জানছে। তারা এসব থেকে ঋদ্ধ হচ্ছে। যা আমরা একসময় শুধুই বই–পুস্তক, পত্রপত্রিকা মারফত পেতাম। এই পরিবর্তনটা ইতিবাচক। ইতিবাচক এই সুযোগ কাজে লাগিয়ে এখনকার শিক্ষার্থীরা আরও বেশি সমৃদ্ধ হওয়ার সুযোগ পাচ্ছে।




সত্তরে স্বাগত




১৯৪৮ থেকে ২০১৮—এ বছর ৭০ বছর পূর্তি উৎসব হচ্ছে চারুকলার। এটা তো পূর্তি উৎসব শুধু নয়, প্রতিষ্ঠানটির এত বছর হলো তা জানানো শুধু নয়; মানুষ যদি একটু তলিয়ে দেখে, তাহলেই বুঝবে কেন সত্তর বছর গুরুত্বপূর্ণ। দেশের তাবৎ রুচি আর শিল্পকলার যে অবস্থান, তা চারুকলার সত্তর বছরের মধ্যে বিদ্যমান। এই ৭০ বছরে কী হয়েছে তা কিন্তু উন্মোচন হয়।




কোনো প্রতিষ্ঠানের ৭০ বছর হয়তো ঘটা করে উদ্​যাপন করা হয় না। এটা হয় ৫০, ৭৫ কিংবা শতবর্ষ উদ্​যাপন। চারুকলার পঁচাত্তর বছর পূর্তিতে আমরা কে থাকব, কে থাকব না, তা তো বলা কঠিন। আমাদের জয়নুল উৎসবের সঙ্গে ৭০ বছর পূর্তি উৎসবকে যুক্ত করা হয়েছে। আমি তো ভীষণ খুশি। অন্তত উৎসবে যুক্ত থাকতে তো পারলাম।


</p><li><a href='https://www.prothomalo.com/education/article/1571773/%E2%80%98%E0%A6%8F%E2%80%99-%E0%A6%AA%E0%A7%87%E0%A7%9F%E0%A7%87%E0%A6%9B%E0%A7%87-%E0%A6%B8%E0%A7%87%E0%A6%87-%E0%A6%B0%E0%A6%AB%E0%A6%BF%E0%A6%95%E0%A7%81%E0%A6%B2' target='_blank' >‘এ’ পেয়েছে সেই রফিকুল</a><br><p>[
চট্টগ্রামের সীতাকুণ্ডে মুখ দিয়ে লিখে পরীক্ষা দেওয়া দুই হাতবিহীন সেই রফিকুল...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/26/bb130549725ed13f4031e939d6b92ce6-5c2306149f58a.jpg?jadewits_media_id=1405109"><p>

চট্টগ্রামের সীতাকুণ্ডে মুখ দিয়ে লিখে পরীক্ষা দেওয়া দুই হাতবিহীন সেই রফিকুল ইসলাম প্রাথমিক সমাপনী পরীক্ষায় ‘এ গ্রেড’ পেয়েছে। গত নভেম্বরে অনুষ্ঠিত প্রাথমিক সমাপনী পরীক্ষায় (পিইসি) ভাটিয়ারী হাজী টিএসি উচ্চবিদ্যালয়কেন্দ্রে সে পরীক্ষায় অংশগ্রহণ করে। রফিকুল ইসলাম ভাটিয়ারী সরকারি প্রাথমিক বিদ্যালয়ের ছাত্র। গত সোমবার প্রাথমিক সমাপনী পরীক্ষার ফলাফল ঘোষিত হয়।গতকাল মঙ্গলবার সকালে ভাটিয়ারী ইউনিয়নের পূর্ব হাসনাবাদ গ্রামের বালুর রাস্তা এলাকায় রফিকুলে বাড়ি গিয়ে দেখা যায়, ১০ বর্গফুটের একটি ঝুপড়ি কক্ষে তিন ভাইবোন ও বাবা-মায়ের সঙ্গে থাকে সে। ওই এক কক্ষের ঘরটিতে থাকতে দিয়েছেন রফিকুলের নানি। নানির সঙ্গে রফিকুল বাড়ির সামনেই ছিল। বাবা বজুলর রহমান ও তার মা রোজী আকতার দুজনেই কাজে গিয়েছেন।কথা হয় রফিকুলের সঙ্গে। সে জানায়, তার গ্রেডিং পয়েন্ট ৪ দশমিক ৮৩। তাতে সে খুশি। জানুয়ারিতে সে ভাটিয়ারী টিএসি উচ্চবিদ্যালয়ে ভর্তি হতে চায়।রফিকুলের বাবা বজলুর রহমান বলেন, দিনমজুরি করে সংসার চালান তিনি। ছেলের ফলাফলে অত্যন্ত খুশি তিনি। কিন্তু খুশির চেয়ে দুশ্চিন্তা হচ্ছে বেশি। কারণ ছেলেকে কীভাবে পড়াবেন।ভাটিয়ারী সরকারি প্রাথমিক বিদ্যালয়ের প্রধান শিক্ষক হুমায়ুন কবির প্রথম আলোকে বলেন, দুই হাত থাকলে নিশ্চিত সে জিপিএ-৫ পেত। দুই হাত নেই। অথচ মনোবল দৃঢ় থাকায় সে আজ এ ভালো ফলাফল করেছে।এদিকে গত ১৯ নভেম্বর সকল বাধা তুচ্ছ করে শিরোনামে রফিকুলের পরীক্ষা দেওয়ার একটি সচিত্র প্রতিবেদন ছাপা হয় প্রথম আলোতে। সংবাদটি পড়ে এক ব্যক্তি রফিকুলের জন্য দুটি স্কুল ড্রেস, খাতা-কলম কিনে দেন। এ ছাড়া জাহাজভাঙা শিল্প মালিক সিরাজদ্দৌলা তার পরবর্তী পড়াশোনার দায়িত্ব নেওয়ার আশ্বাস দিয়েছেন বলে জানিয়েছেন বজলুর রহমান।২০১৬ সালের ৫ অক্টোবর ভাটিয়ারী বাজার এলাকায় নির্মাণাধীন একটি পদচারী–সেতু পার হওয়ার সময় বিদ্যুৎস্পৃষ্ট হয়ে দুই হাত হারায় রফিকুল। ২ মাস ১৯ দিন চিকিৎসাধীন ছিল সে।


</p><li><a href='https://www.prothomalo.com/education/article/1571758/%E0%A6%AC%E0%A6%BE%E0%A6%AC%E0%A6%BE%E2%80%93%E0%A6%9B%E0%A7%87%E0%A6%B2%E0%A7%87-%E0%A6%8F%E0%A6%95%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%9C%E0%A7%87%E0%A6%8F%E0%A6%B8%E0%A6%A1%E0%A6%BF-%E0%A6%AA%E0%A6%BE%E0%A6%B8' target='_blank' >বাবা–ছেলে একসঙ্গে জেএসডি পাস</a><br><p>[
বাবা বাবলুর রহমান আর ছেলে মেহেদী হাসান। দুজন একসঙ্গে এবারের জুনিয়র দাখিল...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/26/3052623017152706f3fee170e39f2498-5c22f4aa7ea92.jpg?jadewits_media_id=1405098"><p>

বাবা বাবলুর রহমান আর ছেলে মেহেদী হাসান। দুজন একসঙ্গে এবারের জুনিয়র দাখিল সার্টিফিকেট (জেএসডি) পরীক্ষায় পাস করেছেন। ঝিনাইদহের কালীগঞ্জ উপজেলার খামারমুন্দিয়া গাজেম আলী দাখিল মাদ্রাসা থেকে এই বাবা-ছেলে জেএসডি পরীক্ষায় অংশ নেন। তাঁদের বাড়ি কালীগঞ্জ উপজেলার খামারমুন্দিয়া গ্রামে।মেহেদী হাসান (১৩) জানায়, সে জিপিএ-২ দশমিক ০৬ পেয়েছে। আর তার বাবা বাবলুর রহমান পেয়েছেন ২ দশমিক ৭২।বাবলুর রহমান জানান, পারিবারিক কারণে পড়ালেখা বেশি দূর এগোয়নি। একসময় বিয়ে করেন। কৃষিকাজ করে সংসার চালান এখন। খেতেখামারে কাজ করার সময় মনে হয় পড়ালেখার কথা। তাই তিনি ছেলে মেহেদী হাসানের সঙ্গে মাদ্রাসায় ভর্তি হন। চাকরি করার ইচ্ছায় নয়, জ্ঞানার্জনের জন্যই পড়ালেখা করছেন বলে জানান বাবলুর রহমান।মেহেদী হাসান জানায়, তার বাবা বেশির ভাগ সময় বাড়িতেই পড়ালেখা করতেন। তারা দুজন বই-খাতা ভাগাভাগি করে পড়ালেখা করেছে। মাঝেমধ্যে বাবা মাদ্রাসায় গেছেন। পরীক্ষায় তার চেয়ে বাবা বেশি নম্বর পেয়েছেন সব সময়।




এ ব্যাপারে গাজেম আলী দাখিল মাদ্রাসার সুপার মো. রবিউল ইসলাম জানান, বাবলুর রহমান যেদিন তাঁর প্রতিষ্ঠানে প্রথম এসে পড়ালেখার কথা বলেন, সেদিনই তাঁকে ভর্তি করে নেন। তাঁর ইচ্ছাশক্তি দেখে অনেক ভালো লেগেছে বলে জানান সুপার।




 


</p><li><a href='https://www.prothomalo.com/education/article/1571616/%E0%A6%8F%E0%A6%95-%E0%A6%B8%E0%A6%BF%E0%A6%A6%E0%A7%8D%E0%A6%A7%E0%A6%BE%E0%A6%A8%E0%A7%8D%E0%A6%A4%E0%A7%87%E0%A6%87-%E0%A6%95%E0%A6%AE%E0%A7%87%E0%A6%9B%E0%A7%87-%E0%A6%B2%E0%A6%95%E0%A7%8D%E0%A6%B7%E0%A6%BE%E0%A6%A7%E0%A6%BF%E0%A6%95-%E0%A6%9C%E0%A6%BF%E0%A6%AA%E0%A6%BF%E0%A6%8F%E2%80%93%E0%A7%AB' target='_blank' >এক সিদ্ধান্তেই কমেছে লক্ষাধিক জিপিএ–৫</a><br><p>[
জিপিএ-৫ পাওয়া শিক্ষার্থী পাঁচ বছরের মধ্যে সবচেয়ে কম
৮টি সাধারণ শিক্ষা বোর্ডে জিপিএ-৫ পেয়েছে ৬৬,১০৮ জন
গত বছর এই সংখ্যা ছিল ১ লাখ ৮৪ হাজার ৩৯৭ জন...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/25/18512e689357e4d828d4a97028d5efac-5c21bd361e7b2.jpg?jadewits_media_id=1404794"><p>






একটি সিদ্ধান্তেই জুনিয়র স্কুল সার্টিফিকেট (জেএসসি) পরীক্ষায় সেরা মেধাবীর সংখ্যা লক্ষাধিক কমে গেছে। এ বছর থেকে চতুর্থ বিষয় তুলে দেওয়ার প্রভাব পড়েছে জিপিএ–৫ পাওয়া শিক্ষার্থীর সংখ্যার ওপর। একই সঙ্গে ‘গোল্ডেন জিপিএ’ বলে মুখে মুখে মেধার যে স্বীকৃতি চালু হয়েছিল, তা–ও আর থাকছে না।




এ বছর আটটি সাধারণ শিক্ষা বোর্ডে জিপিএ–৫ পাওয়া শিক্ষার্থীর সংখ্যা পাঁচ বছরের মধ্যে সবচেয়ে কম, ৬৬ হাজার ১০৮। অথচ গত বছরও এই সংখ্যা ছিল ১ লাখ ৮৪ হাজার ৩৯৭। তার আগে ২০১৬ সালে জিপিএ–৫ পেয়েছিল ২ লাখ ৩৫ হাজার ৫৯ শিক্ষার্থী।




এবার পাসের হার প্রায় ২ শতাংশ বাড়লেও জিপিএ–৫ পাওয়া শিক্ষার্থীর সংখ্যায় ধস নামায় অভিভাবকদের একাংশ ক্ষুব্ধ। এর একটিই কারণ, চতুর্থ বিষয় পুরোপুরি তুলে দেওয়া।




গত বছর পর্যন্ত জেএসসিতে বিষয় ছিল ১০টি, নম্বর ছিল ৯৫০। এবার জেএসসিতে সাতটি বিষয়ে পরীক্ষা হয়েছে, মোট নম্বর ছিল ৬৫০। শিক্ষা বিশেষজ্ঞদের পরামর্শে অষ্টম শ্রেণির শিক্ষার্থীদের ওপর থেকে চাপ কমাতে বাংলা দুই বিষয়ের পরিবর্তে এক বিষয় এবং ইংরেজি দুটি বিষয়ের পরিবর্তে একটি বিষয় করা হয়। এ ছাড়া চতুর্থ বিষয় তুলে দেওয়া হয়।




এত দিন জিপিএ–৫ পাওয়া শিক্ষার্থীর সংখ্যা বাড়ানোর ক্ষেত্রে বড় ভূমিকা রেখে এসেছিল চতুর্থ বিষয়। কোনো পরীক্ষার্থী একটি বিষয়ে ৮০ শতাংশের কম নম্বর পেলে চতুর্থ বিষয়ের নম্বর যুক্ত হয়ে সে জিপিএ–৫ পেত। গ্রেডিং পদ্ধতিতে চতুর্থ বিষয়ের জন্য পাঁচ নম্বরের দুই বাদ যেত। বাকি দুই বা তিন যুক্ত হতো মোট জিপিএর সঙ্গে, যা একজন পরীক্ষার্থীকে জিপিএ–৫ পেতে সহায়তা করত।




এই পরিপ্রেক্ষিতে জিপিএ–৫ নিয়ে দুই ধরনের স্বীকৃতি মুখে মুখে চালু হয়। একটি গোল্ডেন জিপিএ এবং আরেকটি সাধারণ জিপিএ–৫। যারা চতুর্থ বিষয় ছাড়াই সব বিষয়ে ৮০ শতাংশের বেশি নম্বর পেত, গোল্ডেন জিপিএ হিসেবে তাদের মূল্যায়ন করা হতো। আর যারা একটি বা দুটি বিষয়ে ৮০ নম্বরের কম নম্বর পেত তারা চতুর্থ বিষয়ের নম্বর নিয়ে সাধারণ জিপিএ–৫ পাওয়ার সুযোগ পেত। যদিও শিক্ষা কর্তৃপক্ষ ‘গোল্ডেন জিপিএ’ নামে কোনো আনুষ্ঠানিক স্বীকৃতি দেয়নি। কিন্তু এ বছর চতুর্থ বিষয় না থাকায় জিপিএ–৫–এর মধ্যে আর কোনো বিভাজন থাকছে না।




এ প্রসঙ্গে শিক্ষামন্ত্রী নুরুল ইসলাম নাহিদ গতকাল সাংবাদিকদের বলেন, আগে অষ্টম শ্রেণির শিক্ষার্থীদের চতুর্থ বিষয়ের নম্বর ধরেই ফলাফল হিসাব করা হতো। মূল্যায়নপদ্ধতির ধারাবাহিক পরিবর্তনের অংশ হিসেবে এবার তা করা হয়নি। এ কারণেই জিপিএ-৫ পাওয়া শিক্ষার্থীর সংখ্যা কমে গেছে।




তবে একাধিক অভিভাবক প্রথম আলোকে বলেন, নিয়ম পরিবর্তন হওয়ায় জিপিএ–৫ কমেছে, এর শিকার হয়েছে তাঁদের সন্তানেরা। আর গত বছর ঢাকা বোর্ডে জিপিএ–৫ পেয়েছিল ৭৬ হাজার ৮৮৪ জন। এবার ঢাকা বোর্ডে সেই সংখ্যা কমে হয়েছে ২২ হাজার ৩৩৪। এই পরিবর্তন যৌক্তিক নয়।




এ প্রসঙ্গে ঢাকা বোর্ডের পরীক্ষা নিয়ন্ত্রক তপন কুমার সরকার প্রথম আলোকে বলেন, অভিভাবকদের কেউ কেউ সাময়িক অসন্তুষ্ট হলেও এটা ঠিক হয়ে যাবে, আগামী বছর সবাই অভ্যস্ত হবে। তা ছাড়া চতুর্থ বিষয় বাদ দেওয়ায় প্রকৃত মেধাবী চিহ্নিত করা সহজ হবে।




পরীক্ষা নিয়ন্ত্রক আরও জানান, তিনটি বিষয় কমে যাওয়ায় এবার শিক্ষার্থীদের ওপর চাপ অনেকটাই কমে গেছে। এক প্রশ্নের জবাবে তিনি বলেন, চালু করা এই নিয়ম সহসা পরিবর্তনের সম্ভাবনা নেই। কারণ বই, পাঠ্যক্রম, নম্বর বিভাজন—সবকিছু এই পরিকল্পনার অংশ।




যদিও শিক্ষা বিশেষজ্ঞদের অনেকেই মনে করেন নম্বর কমালেই শুধু হবে না, পাঠ্যক্রম ও পাঠ্যসূচি আরও ছোট করতে হবে।




জানতে চাইলে যশোর শিক্ষা বোর্ডের সাবেক চেয়ারম্যান আমিরুল আলম খান প্রথম আলোকে বলেন, মাধ্যমিক পরীক্ষার আগে পঞ্চম ও অষ্টম শ্রেণির এই পরীক্ষার যুক্তি আছে বলে তিনি মনে করেন না। চাপ কমাতে চাইলে এসব পরীক্ষা আগে বন্ধ করতে হবে। এরপর চাপ কমাতে চাইলে নম্বর কমানোর আগে বই ছোট করতে হবে। তাঁর মতে, এখনো জাতীয় শিক্ষাক্রম ও পাঠ্যপুস্তক বোর্ডের (এনসিটিবির) বইয়ে পাঠ্যসূচি ও নম্বরে অসংগতি আছে। আর এনসিটিবির বইয়ের বাইরে বিভিন্ন স্কুলে নানা রকম বই পড়তে বাধ্য করা হয়, যা বন্ধে সরকারের উদ্যোগ নেই বললেই চলে।




অষ্টম শ্রেণির জেএসসি পরীক্ষার এই ফল গতকাল সোমবার প্রকাশ হয়। গত ১ থেকে ১৫ নভেম্বর পর্যন্ত দেশের ২২ লাখ ১৬ হাজার ৯৬১ জন শিক্ষার্থী জেএসসি পরীক্ষায় অংশ নেয়। তাদের মধ্যে পাস করেছে ১৮ লাখ ৯০ হাজার ৫১৮ জন।




এ বছর পাসের গড় হার প্রায় ২ শতাংশ বেড়ে হয়েছে ৮৫ দশমিক ২৮ শতাংশ। ২০১৭ সালে পাসের গড় হার ছিল ৮৩ দশমিক ১০, আর ২০১৬ সালে পাসের এই হার ছিল ৯২ দশমিক ৮৯। এবার বরিশাল বোর্ডে পাসের হার সবচেয়ে বেশি, ৯৭ দশমিক ৫ শতাংশ। আর সিলেট বোর্ডে পাসের হার সবচেয়ে কম ৭৯ দশমিক ৮২ শতাংশ। অন্যান্য বোর্ডে পাসের হার বিবেচনায় ঢাকা ও চট্টগ্রাম বোর্ডে পাসের হার কম, যথাক্রমে ৮৩ দশমিক ১৯ ও ৮১ দশমিক ৮২ শতাংশ। সুযোগ–সুবিধা ও লেখাপড়ার পরিবেশ বিবেচনায় এই দুটি বোর্ডে পাসের হার বেশি হওয়াটাই স্বাভাবিক প্রত্যাশা।


</p><li><a href='https://www.prothomalo.com/education/article/1571496/%E0%A6%AA%E0%A6%BF%E0%A6%87%E0%A6%B8%E0%A6%BF%E0%A6%A4%E0%A7%87-%E0%A6%AA%E0%A6%BE%E0%A6%B8%E0%A7%87%E0%A6%B0-%E0%A6%B9%E0%A6%BE%E0%A6%B0-%E0%A7%AF%E0%A7%AD.%E0%A7%AB%E0%A7%AF%25-%E0%A6%93-%E0%A6%87%E0%A6%AC%E0%A6%A4%E0%A7%87%E0%A6%A6%E0%A6%BE%E0%A7%9F%E0%A7%80%E0%A6%A4%E0%A7%87-%E0%A7%AF%E0%A7%AD.%E0%A7%AC%E0%A7%AF-%25' target='_blank' >পিইসিতে পাসের হার ৯৭.৫৯%</a><br><p>[
প্রাথমিক শিক্ষা সমাপনী (পিইসি) পরীক্ষায় সারা দেশে এবার পাসের হার ৯৭.৫৯ %। ছাত্রদের পাসের হার ৯৭.৪৮ %। আর ছাত্রীদের পাসের হার ৯৭.৬৮ %। পিইসি...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/24/62874a848a94ca0507fdc6b1f5d7896d-5c2098ff1b0ee.jpg?jadewits_media_id=1404584"><p>

প্রাথমিক শিক্ষা সমাপনী (পিইসি) পরীক্ষায় সারা দেশে এবার পাসের হার ৯৭ দশমিক ৫৯ শতাংশ। ছাত্রদের পাসের হার ৯৭ দশমিক ৪৮ শতাংশ। আর ছাত্রীদের পাসের হার ৯৭ দশমিক ৬৮ শতাংশ। পিইসি পরীক্ষায় গড় পাসের হারে ছেলেদের চেয়ে এগিয়ে আছে মেয়েরা।




ইবতেদায়ি শিক্ষা সমাপনী পরীক্ষায় পাসের হার ৯৭ দশমিক ৬৯ শতাংশ। ছাত্রদের পাসের হার ৯৭ দশমিক ৪৮ শতাংশ এবং ছাত্রীদের পাসের হার ৯৭ দশমিক ৯১ শতাংশ।




আজ সোমবার সকাল ১০টায় গণভবনে প্রধানমন্ত্রী শেখ হাসিনার হাতে জেএসসি, জেডিসি ও পিইসি পরীক্ষার ফলাফলের সারসংক্ষেপ তুলে দেন শিক্ষামন্ত্রী নুরুল ইসলাম নাহিদ এবং প্রাথমিক ও গণশিক্ষামন্ত্রী মোস্তাফিজুর রহমান। এ সময় আটটি শিক্ষা বোর্ড ও মাদ্রাসা বোর্ডের চেয়ারম্যানরা উপস্থিত ছিলেন। অনুষ্ঠানের পরে সাংবাদিকদের ফলাফলের এ তথ্য জানান শিক্ষামন্ত্রী।




অনুষ্ঠানে জানানো হয়, প্রাথমিক শিক্ষা সমাপনী পরীক্ষায় মোট ২৬ লাখ ৫২ হাজার ৮৯৬ জন পরীক্ষার্থী অংশ নেয়। এর মধ্যে ছাত্র ১২ লাখ ১১ হাজার ৬০০ জন এবং ছাত্রী ১৪ লাখ ৪১ হাজার ২৯৬ জন। ২৫ লাখ ৮৮ হাজার ৯০৪ জন শিক্ষার্থী সব বিষয়ে পাস করেছে। জিপিএ–৫ পেয়েছে ৩ লাখ ৬৮ হাজার ১৯৩ জন।




প্রাথমিক শিক্ষা সমাপনী পরীক্ষায় সাত বিভাগের মধ্যে ঢাকা বিভাগ শীর্ষে রয়েছে। ইংরেজি ভার্সনে পাসের হার ৯৯ দশমিক ৬০ শতাংশ। বিশেষ চাহিদাসম্পন্ন শিক্ষার্থীর মধ্যে পাসের হার ৯৪ দশমিক ৩৮ শতাংশ।




ইবতেদায়ি শিক্ষা সমাপনী পরীক্ষায় সাত বিভাগের মধ্যে শীর্ষে রাজশাহী বিভাগ। এই বিভাগে পাসের হার ৯৮ দশমিক ৮৮ শতাংশ।


</p><li><a href='https://www.prothomalo.com/education/article/1571488/%E0%A6%9C%E0%A7%87%E0%A6%8F%E0%A6%B8%E0%A6%B8%E0%A6%BF-%E0%A6%9C%E0%A7%87%E0%A6%A1%E0%A6%BF%E0%A6%B8%E0%A6%BF-%E0%A6%93-%E0%A6%AA%E0%A6%BF%E0%A6%87%E0%A6%B8%E0%A6%BF%E0%A6%B0-%E0%A6%AB%E0%A6%B2-%E0%A6%9C%E0%A6%BE%E0%A6%A8%E0%A6%AC%E0%A7%87%E0%A6%A8-%E0%A6%AF%E0%A7%87%E0%A6%AD%E0%A6%BE%E0%A6%AC%E0%A7%87' target='_blank' >পরীক্ষার ফল জানবেন যেভাবে</a><br><p>[
জুনিয়র স্কুল সার্টিফিকেট (জেএসসি), জুনিয়র দাখিল সার্টিফিকেট (জেডিসি) পরীক্ষা ও প্রাথমিক শিক্ষা সমাপনী (পিইসি) পরীক্ষার ফলাফল বরাবরের মতো এবারও...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/24/50708108e904b649c3b54fab4ca3b036-5c209b74d183d.jpg?jadewits_media_id=1404595"><p>

জুনিয়র স্কুল সার্টিফিকেট (জেএসসি), জুনিয়র দাখিল সার্টিফিকেট (জেডিসি) পরীক্ষা ও প্রাথমিক শিক্ষা সমাপনী (পিইসি) পরীক্ষার ফলাফল বরাবরের মতো এবারও মোবাইল ফোন, ওয়েবসাইট ও শিক্ষাপ্রতিষ্ঠান থেকে জানা যাবে।




জেএসসির ফল জানতে যেকোনো মোবাইল থেকে ইংরেজিতে JSC লিখে স্পেস দিয়ে নিজের বোর্ডের নামের প্রথম তিন অক্ষর লিখে স্পেস দিয়ে রোল নম্বর লিখে স্পেস দিয়ে ২০১৮ লিখতে হবে। পুরোটাই লিখতে হবে ইংরেজিতে। এরপর ১৬২২২ নম্বরে পাঠাতে হবে। এভাবে এসএমএস করলে ফিরতি এসএমএসে ফল জানিয়ে দেওয়া হবে। একইভাবে জেডিসির ফলও জানা যাবে। শুধু জেএসসির বদলে লিখতে হবে জেডিসি। আর বোর্ডের বদলে লিখতে হবে মাদ্রাসার নামের প্রথম তিন অক্ষর।




প্রাথমিকের ফল জানতে যেকোনো মোবাইল ফোন থেকে DPE লিখে স্পেস দিয়ে শিক্ষার্থীর পরিচয়পত্রের নম্বর লিখে স্পেস দিয়ে ২০১৮ লিখতে হবে। পুরোটাই লিখতে হবে ইংরেজিতে। এরপর পাঠিয়ে দিতে হবে ১৬২২২ নম্বরে। আর ইবতেদায়ি পরীক্ষার ফল জানতে একইভাবে ইংরেজিতে ইবিটি লিখে স্পেস দিয়ে শিক্ষার্থীর পরিচয়পত্রের নম্বর লিখে স্পেস দিয়ে ২০১৮ লিখতে হবে। এরপর পাঠাতে হবে ১৬২২২ নম্বরে।




এ ছাড়া শিক্ষাবোর্ডগুলোর ওয়েবসাইট এবং সংশ্লিষ্ট শিক্ষা বোর্ডের ওয়েবসাইট থেকেও জেএসসি ও জেডিসি পরীক্ষার ফল জানা যাবে। প্রাথমিক শিক্ষা অধিদপ্তরের ওয়েবসাইট এবং টেলিটকের ওয়েবসাইট থেকেও প্রাথমিক ও ইবতেদায়ি সমাপনীর ফল জানা যাবে।




 


</p><li><a href='https://www.prothomalo.com/education/article/1571470/%E0%A6%9C%E0%A7%87%E0%A6%8F%E0%A6%B8%E0%A6%B8%E0%A6%BF-%E0%A6%93-%E0%A6%9C%E0%A7%87%E0%A6%A1%E0%A6%BF%E0%A6%B8%E0%A6%BF%E0%A6%A4%E0%A7%87-%E0%A6%AA%E0%A6%BE%E0%A6%B8%E0%A7%87%E0%A6%B0-%E0%A6%B9%E0%A6%BE%E0%A6%B0-%E0%A7%AE%E0%A7%AB.%E0%A7%AE%E0%A7%A9%25' target='_blank' >জেএসসি ও জেডিসিতে পাসের হার ৮৫.৮৩%</a><br><p>[
অষ্টম শ্রেণির জুনিয়র স্কুল সার্টিফিকেট (জেএসসি) ও জুনিয়র দাখিল সার্টিফিকেট (জেডিসি) পরীক্ষায় এবার পাস করেছে ৮৫ দশমিক ৮৩ শতাংশ শিক্ষার্থী। ৬৮ হাজার...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/24/6b501fdf36016ccfa421a3be82e94caf-5c209b7171afd.jpg?jadewits_media_id=1404594"><p>

জুনিয়র স্কুল সার্টিফিকেট (জেএসসি) ও জুনিয়র দাখিল সার্টিফিকেট (জেডিসি) পরীক্ষায় এবার পাস করেছে ৮৫ দশমিক ৮৩ শতাংশ শিক্ষার্থী। ৬৮ হাজার ৯৫ জন পেয়েছে জিপিএ-৫।আজ সোমবার সকাল ১০টায় গণভবনে প্রধানমন্ত্রী শেখ হাসিনার হাতে জেএসসি, জেডিসি ও প্রাথমিক শিক্ষা সমাপনীর (পিইসি) ফলাফলের সারসংক্ষেপ তুলে দেন শিক্ষামন্ত্রী নুরুল ইসলাম নাহিদ এবং প্রাথমিক ও গণশিক্ষামন্ত্রী মোস্তাফিজুর রহমান। এ সময় আটটি শিক্ষা বোর্ড ও মাদ্রাসা বোর্ডের চেয়ারম্যানরা উপস্থিত ছিলেন। অনুষ্ঠানের পরে সাংবাদিকদের ফলাফলের এ তথ্য জানান শিক্ষামন্ত্রী।শিক্ষামন্ত্রী বলেন, গত ১ থেকে ১৫ নভেম্বর পর্যন্ত সারা দেশের ২৫ লাখ ৯৯ হাজার ১৬৯ জন শিক্ষার্থী জেএসসি-জেডিসিতে অংশ নেয়। তাদের মধ্যে পাস করেছে ২২ লাখ ৩০ হাজার ৮২৯ জন। এ ছাড়া গত ১৮ নভেম্বর থেকে ২৬ নভেম্বর পর্যন্ত সারা দেশের ৩০ লাখ ৯৫ হাজার ১২৩ শিক্ষার্থী পিইসি পরীক্ষায় অংশ নেয়।গণভবনের একই অনুষ্ঠানে প্রধানমন্ত্রী রাজধানীর বিভিন্ন শিক্ষাপ্রতিষ্ঠানের শিক্ষার্থীদের হাতে ২০১৯ সালের নতুন বই তুলে দিয়ে বিনা মূল্যে পাঠ্যবই বিতরণ কার্যক্রমের উদ্বোধন করেন। এবার দেশের ৪ কোটি ২৬ লাখ ১৯ হাজার ৮৬৫ জন প্রাথমিক ও মাধ্যমিক স্কুল শিক্ষার্থীর মধ্যে ৩৫ কোটি ২১ লাখ ৯৭ হাজার ৮৮২টি বই বিনা মূল্যে বিতরণ করা হবে।




আজ দুপুরে নিজ নিজ পরীক্ষাকেন্দ্র, শিক্ষাপ্রতিষ্ঠান এবং অনলাইনে www.educationboard.gov.bd একযোগে ফল প্রকাশ করা হবে।




 


</p><li><a href='https://www.prothomalo.com/education/article/1571317/%E0%A6%B8%E0%A6%AA%E0%A7%8D%E0%A6%A4%E0%A6%BE%E0%A6%B9%E0%A7%87%E0%A6%B0-%E0%A6%B8%E0%A6%BE%E0%A6%A7%E0%A6%BE%E0%A6%B0%E0%A6%A3-%E0%A6%9C%E0%A7%8D%E0%A6%9E%E0%A6%BE%E0%A6%A8' target='_blank' >সপ্তাহের সাধারণ জ্ঞান</a><br><p>[
বিভিন্ন বিশ্ববিদ্যালয়ের ভর্তি কিংবা চাকরির ক্ষেত্রে আমাদের সাধারণ জ্ঞানের পরীক্ষা দিতে হয়। এই বিভাগে থাকছে গত ৭ দিনের পত্রিকায় ছাপা হওয়া কিছু তথ্য।...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/23/3a451ebb2318670140faa412997382f6-5c1f30488a615.jpg?jadewits_media_id=1404175"><p>

● ওয়ার্ল্ড ইকোনমিক ফোরামের (ডব্লিউইএফ) বৈশ্বিক লিঙ্গবৈষম্য প্রতিবেদনে বাংলাদেশ দক্ষিণ এশিয়ার মধ্যে কততম?প্রথম (বিশ্বে বাংলাদেশের অবস্থান ৪৮তম)● ওয়ার্ল্ড ইকোনমিক ফোরামের (ডব্লিউইএফ) বৈশ্বিক লিঙ্গবৈষম্য প্রতিবেদন অনুযায়ী বাংলাদেশ কয়টি ক্ষেত্রে বিশ্বে প্রথম?চারটি● বিদেশে বসবাসরত বাংলাদেশিদের বাণিজ্যিকভাবে গুরুত্বপূর্ণ ব্যক্তি বা সিআইপি মর্যাদা পেতে হলে বছরে কমপক্ষে কত ডলার দেশে পাঠাতে হবে?১ লাখ ডলার● কখন এবং কোন চা–বাগানের মাধ্যমে বাংলাদেশে প্রথম বাণিজ্যিকভাবে চা চাষ শুরু হয়?১৮৫৪ সালে সিলেটের মালনীছড়াচা–বাগানের মাধ্যমে● বর্তমানে বাংলাদেশে নিবন্ধিত চা–বাগানের সংখ্যা কত?১৬৪টি




 




● বাংলাদেশ টেলিযোগাযোগ নিয়ন্ত্রণ কমিশন (বিটিআরসি) কর্তৃক ইন্টারনেটের সর্বনিম্ন গতি কত নির্ধারণ করা হয়েছে?




১০ এমবিপিএস




 




● জাতীয় তথ্য ও যোগাযোগপ্রযুক্তি দিবসের পরিবর্তিত নাম কী?




ডিজিটাল বাংলাদেশ দিবস




 




● ফ্রান্সে জ্বালানি তেলের মূল্য বৃদ্ধির প্রতিক্রিয়ায় করা আন্দোলনটির নাম কী?




ইয়েলো ভেস্ট আন্দোলন




 




● নেসেট কোন দেশের পার্লামেন্টের নাম?




ইসরায়েল




 




● বিশ্বের সবচেয়ে বড় ফুল বাণিজ্যকেন্দ্র কোথায়?




নেদারল্যান্ডসের আলসমিরে




 




● সিলেট আন্তর্জাতিক স্টেডিয়ামটি ওয়ানডে ক্রিকেটের কততম স্টেডিয়াম?




২০০তম স্টেডিয়াম




 




● ব্যাংকমালিকদের সংগঠনের নাম কী?




বিএবি (বাংলাদেশ অ্যাসোসিয়েশন অব ব্যাংকস)




 




● বঙ্গবন্ধু শিল্পনগরের আকার কত?




৩০ হাজার একর (এটি চট্টগ্রামের মিরসরাই এবং ফেনী ঘিরে প্রতিষ্ঠিত দেশের সর্ববৃহৎ শিল্পনগর)




 




● ব্যাংকের ব্যবস্থাপনা পরিচালকদের সংগঠনের নাম কী?




এবিবি (অ্যাসোসিয়েশন অব ব্যাংকার্স)




 




● শান্তিতে নোবেল পাওয়া ইরাকি তরুণী নাদিয়া মুরাদের বয়স কত?




২৫ বছর (যা শান্তিতে নোবেল বিজয়ীদের মধ্যে দ্বিতীয় সর্বকনিষ্ঠ। প্রথম অবস্থানে আছেন মালালা ইউসুফজাই। তিনি নোবেল পেয়েছিলেন ১৭ বছর বয়সে)




 




● ইউরোপিয়ান ইউনিয়নের (ইইউ) শীর্ষ আদালতের নাম কী?




ইউরোপিয়ান কোর্ট অব জাস্টিস (ইসিজে)




 




● বিশ্বব্যাংকের হিসাবমতে প্রবাসী আয় প্রাপ্তিতে শীর্ষস্থানে কোন দেশ?




ভারত




 




● সম্প্রতি জাতিসংঘের জলবায়ু পরিবর্তন সম্মেলন (কপ-২৪) কোথায় অনুষ্ঠিত হয়?




পোল্যান্ডের কাতোভিচ শহরে




 




● কোন কোন দেশ জিসিসিভুক্ত (গালফ কো-অপারেশন কাউন্সিল)?




বাহরাইন, কুয়েত, ওমান, কাতার, সৌদি আরব, আরব আমিরাত




 




● শিল্পাচার্য জয়নুল আবেদিনের স্বপ্নের চারুকলা কখন এবং কী নামে যাত্রা শুরু করে?




১৯৪৮ সালে গভর্নমেন্ট ইনস্টিটিউট অব ফাইন আর্টস নামে




 




● ‘মা গো ভাবনা কেন/আমরা তোমার শান্তিপ্রিয় শান্ত ছেলে’—মুক্তিযুদ্ধবিষয়ক গানটির রচয়িতা কে?




গৌরীপ্রসন্ন মজুমদার




 




● বিশ্ব স্বাস্থ্য সংস্থার তথ্যমতে, সড়ক দুর্ঘটনায় মৃত্যুর দিক থেকে দক্ষিণ এশিয়ার দেশগুলোর মধ্যে বাংলাদেশের অবস্থান কত?




তৃতীয় (ভারত ও পাকিস্তান যথাক্রমে প্রথম ও দ্বিতীয় অবস্থানে)




 




● সম্প্রতি ব্রিটেন কর্তৃক বাতিল হওয়া গোল্ডেন ভিসার সুবিধার আওতায় কোন দেশগুলো ছিল?




চীন, রাশিয়া ও ভারত




 




● সম্প্রতি বিমান বাংলাদেশ এয়ারলাইনসে যুক্ত হওয়া বোয়িং ৭৮৭-৮ ড্রিমলাইনার বিমানটির কী নাম দেন প্রধানমন্ত্রী শেখ হাসিনা?




হংসবলাকা।




 




● সম্প্রতি হার্ভার্ড বিশ্ববিদ্যালয় কর্তৃক মালালা ইউসুফজাইকে দেওয়া পুরস্কার কোনটি?




গ্লাইটম্যান সিটিজেন অ্যাকটিভিস্ট




 




● গ্লোবাল কার্বন প্রজেক্টের প্রতিবেদন অনুযায়ী ২০১৮ সালে জীবাশ্ম জ্বালানি ও শিল্পকারখানা কার্বন নিঃসরণ কত বাড়তে পারে?




২ দশমিক ৭ শতাংশ




 




বিশ্ব স্বাস্থ্য সংস্থার তথ্যমতে, কত সময়ের ব্যবধানের মধ্যে বিশ্বের কোথাও না কোথাও একজন মানুষ সড়ক দুর্ঘটনায় মারা যায়?




প্রতি ২৪ সেকেন্ডে




 




● মিস ইউনিভার্স ২০১৮–এর (৬৭তম আসর) চ্যাম্পিয়ন কে?




ফিলিপাইনের ক্যাটরিওনা গ্রে




 




গ্রন্থনা: মাহবুব আলম




 


</p><li><a href='https://www.prothomalo.com/education/article/1571302/%E0%A6%95%E0%A7%87%E0%A6%A8-%E0%A6%AA%E0%A7%9C%E0%A6%AC-%E0%A6%AA%E0%A6%B0%E0%A6%BF%E0%A6%AC%E0%A7%87%E0%A6%B6%E0%A6%AC%E0%A6%BF%E0%A6%9C%E0%A7%8D%E0%A6%9E%E0%A6%BE%E0%A6%A8' target='_blank' >কেন পড়ব পরিবেশবিজ্ঞান</a><br><p>[
ইতিহাস, বিজ্ঞান, সাহিত্য, প্রকৌশল...কত রকম বিষয় আছে আমাদের বিশ্ববিদ্যালয়গুলোতে। কোন বিষয়ে আমি পড়ব, সিদ্ধান্ত নেওয়াই কঠিন। ‘স্বপ্ন...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/23/eb927a1f5cbc72128db6efbc3f7393a3-5c1f23597c077.jpg?jadewits_media_id=1404158"><p>






কী পড়ানো হয়?




আমরা এখানে পরিবেশকে দুটি ভিন্ন দৃষ্টিকোণ থেকে বোঝার চেষ্টা করি—পরিবেশবিজ্ঞান ও পরিবেশ ব্যবস্থাপনা। পরিবেশবিজ্ঞানে আমরা পরিবেশগত সমস্যাগুলোর বৈজ্ঞানিক ব্যাখ্যা খোঁজার চেষ্টা করি। যেমন পরিবেশদূষণ কী কারণে হয়, আমাদের দ্বারা উৎপাদিত বর্জ্য উৎপাদনের প্রক্রিয়া কী, কেন এই বর্জ্য উৎপাদিত হয়, কী ধরনের উপাদান থাকে বর্জ্যের মধ্যে ইত্যাদি। আর পরিবেশ ব্যবস্থাপনায় খোঁজা হয় এই সমস্যাগুলোর সমাধান। পরিবেশ যেহেতু একটি সর্বজনীন ব্যাপার, সব মানুষের এখানে অংশগ্রহণ প্রয়োজন।




পরিবেশ ব্যবস্থাপনা পড়তে গিয়ে আমাদের দুর্যোগ ব্যবস্থাপনা সম্পর্কেও জানতে হয়। বাংলাদেশ একটি দুর্যোগপ্রবণ দেশ। এ জন্যই, বিশেষ করে আমাদের দেশে দুর্যোগ মোকাবিলা নিয়ে গুরুত্বের সঙ্গে পড়ানো হয়। এ ছাড়া আছে বন ব্যবস্থাপনা, জীববৈচিত্র্য রক্ষা। এখনকার সময়ের প্রেক্ষাপটে জলবায়ু পরিবর্তনও একটা গুরুত্বপূর্ণ বিষয়। আইইউবিতে ইন্টারন্যাশনাল সেন্টার ফর ক্লাইমেট চেঞ্জ অ্যান্ড ডেভেলপমেন্ট নামে একটা সেন্টার আছে, যেখানে জলবায়ু ও পরিবেশ নিয়ে বিশেষায়িত গবেষণা করা হয়।




ভবিষ্যৎ কী?




পরিবেশবিদ্যা একজন ছাত্রের ভবিষ্যৎ জীবনে গভীরভাবে প্রভাব রাখে। পরিবেশের সঙ্গে মানবজীবন এবং জীববৈচিত্র্যের যে সম্পর্ক, তা বুঝতে পারলে একজন মানুষের জীবন বদলে যেতে পারে। এই জ্ঞানকে কাজে লাগিয়ে কেউ হতে পারেন সফল একজন উদ্যোক্তা। উদাহরণস্বরূপ আমাদের ছাত্র শাহরিয়ার সিজারের নাম না বললেই নয়। সিজার তার সংগঠন ক্রিয়েটিভ কনজারভেশন অ্যালায়েন্সের (সিসিই) ভূমিকার জন্য পেয়েছে হুইটলি অ্যাওয়ার্ড, যা গ্রিন অস্কার নামে পরিচিত। সারা বিশ্ব এখন পরিবেশ বিষয়ে সচেতন হয়ে উঠছে। পরিবেশবিজ্ঞানে পড়ালেখা করেই তো ছেলেমেয়েরা ভবিষ্যতের পৃথিবী সাজাতে বড় ভূমিকা রাখবে।




ক্যারিয়ার কোথায়?




জলবায়ু পরিবর্তনের বিরূপ প্রতিক্রিয়া যতই মূর্ত হচ্ছে, ততই সরকারি পর্যায় থেকে ব্যবসায় প্রতিষ্ঠানগুলো এই বিষয়ে কাজ করতে আরও বেশি আগ্রহ প্রকাশ করছে। টেকসই উন্নয়ন বিষয়টি জনপ্রিয় হওয়ার পর থেকেই দেখা যাচ্ছে, সরকার বিভিন্ন নীতিনির্ধারণের মাধ্যমে জলবায়ু পরিবর্তনের বিষয়টিকে মূলধারায় আনার প্রচেষ্টা চালিয়ে যাচ্ছে। এই পরিকল্পনা বাস্তবায়নের অংশ হিসেবে প্রতিটি শিল্পপ্রতিষ্ঠানের জন্য ‘এনভায়রনমেন্টাল ক্লিয়ারেন্স সার্টিফিকেট’ বাধ্যতামূলক করা হয়েছে। এ জন্য প্রতিটি কোম্পানিতে নিয়োগ দেওয়া হয়েছে ‘এনভায়রনমেন্ট অফিসার’। কাজের এই ক্ষেত্র আজ থেকে ১০ বছর আগেও কোনো প্রতিষ্ঠানে ছিল না। এখন পোশাক কারখানা, ওয়াশিং ইন্ডাস্ট্রি থেকে শুরু করে সব প্রতিষ্ঠান ব্যবসার সঙ্গে পরিবেশের সম্পর্ক বিবেচনা করতে বাধ্য। এ ছাড়া প্রতিটি স্থানীয় এবং আন্তর্জাতিক এনজিও, যারা পরিবেশ নিয়ে কাজ করছে, আমাদের ছাত্রছাত্রীরা যোগ দিচ্ছে তাদের সঙ্গে। তৈরি হচ্ছে নতুন নতুন আরও অনেক কাজের সুযোগ।




কারা পড়বে?




পরিবেশবিদ্যার প্রয়োজনীয়তা আছে সব জায়গায়। একসময় মনে করা হতো, শুধু এই বিষয়ের ছাত্রছাত্রীরাই পরিবেশ নিয়ে পড়বে, কিন্তু এখন আমরা বলি—বিষয়টি সবার জন্য। প্রাথমিক চিকিৎসার মতো পরিবেশবিষয়ক জ্ঞান থাকা সবার জন্য আবশ্যক। যাদের এই বিষয়ে উচ্চতর শিক্ষা গ্রহণের পরিকল্পনা আছে, তারা তো পড়বেই, অন্য বিষয়ের ছাত্রছাত্রীদেরও যদি নিজ নিজ বিশ্ববিদ্যালয়ে সুযোগ থাকে, তাহলে এই বিষয়ে অন্তত দু–একটা কোর্স করা উচিত।


</p><li><a href='https://www.prothomalo.com/education/article/1571297/%E0%A6%86%E0%A6%AA%E0%A6%A8-%E0%A6%86%E0%A6%99%E0%A6%BF%E0%A6%A8%E0%A6%BE%E0%A7%9F-%E0%A6%86%E0%A6%A8%E0%A6%A8%E0%A7%8D%E0%A6%A6-%E0%A6%86%E0%A7%9F%E0%A7%8B%E0%A6%9C%E0%A6%A8' target='_blank' >আপন আঙিনায় আনন্দ আয়োজন</a><br><p>[
গত ২১ ডিসেম্বর আশুলিয়ায় ড্যাফোডিল ইন্টারন্যাশনাল ইউনিভার্সিটির স্থায়ী ক্যাম্পাসে উদ্​যাপিত হলো ‘ড্যাফোডিল ফ্যামিলি ডে ২০১৮ ’। রাজধানী...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/23/643364874c646c778b766b9e4cd985d1-5c1f2095e52c9.jpg?jadewits_media_id=1404150"><p>

গত ২১ ডিসেম্বর আশুলিয়ায় ড্যাফোডিল ইন্টারন্যাশনাল ইউনিভার্সিটির স্থায়ী ক্যাম্পাসে উদ্​যাপিত হলো ‘ড্যাফোডিল ফ্যামিলি ডে ২০১৮ ’। রাজধানী ঢাকাসহ চট্টগ্রাম ও চাঁদপুরে থাকা ড্যাফোডিল গ্রুপের সব অঙ্গপ্রতিষ্ঠানে কর্মরত কর্মকর্তা, কর্মচারী ও তাঁদের পরিবারের সদস্যরা একত্র হন এই দিনটিতে। দিনব্যাপী নানা বৈচিত্র্যময় আয়োজনে উৎসবমুখর থাকে বিশ্ববিদ্যালয় ক্যাম্পাস।




শুরুটা হয় শিশুদের চিত্রাঙ্কন প্রতিযোগিতার মধ্য দিয়ে। একাডেমি ভবন–১ চত্বরে প্রায় ১৬টি স্টলে ‘স্টার্ট আপ মার্কেট’-এ পণ্যের পসরা সাজিয়ে বসেন ড্যাফোডিলে অধ্যয়নরত শিক্ষার্থীরা। নিজেদের হাতে গড়া নানা রকম সাজসজ্জার সরঞ্জাম, পানির কৃত্রিম ফোয়ারা, খেলনা, গয়না, জামা, বিশ্ববিদ্যালয়ের লোগো আঁকা টি–শার্ট, বর্ণিল ল্যাম্পশেড, বইয়ের দোকান, আরও কত কী ছিল এই ছোটখাটো মেলায়! ঝাল খেয়ে যাঁরা চোখ লাল করতে চান, তাঁদের জন্য মরিচের চা ছিল ‘চা ওয়ালা’ স্টলে। সুপারম্যান, স্পাইডারম্যান, ব্যাটম্যান, ডোরেমনের ছাপ কাগজে বানানো ঘুড়ি, বাঁশের লাটাই এমনকি ফানুসও চোখে পড়ল।




ক্যাম্পাসের বিশাল মাঠটাতে ক্রিকেট ও ফুটবল—জমেছিল দুটোই। দুপুরের খাবারের পর একই মাঠে মানব মানচিত্রে ফুটিয়ে তোলা হয় পুরো বাংলাদেশ—‘বিজয়ের মাসে ড্যাফোডিল মাঠে লাল–সবুজের বাংলাদেশ’। চলে শিশুদের বিস্কুট দৌড়, গলফ খেলা। শিশুদের বিনোদনের জন্য ছিল কু-ঝিকঝিক রেলগাড়ি, নাগরদোলা, লম্ফঝম্প মঞ্চসহ বিভিন্ন রাইড, এমনকি ঘোড়ায় চড়ার সুযোগও। বিচিত্র বর্ণিল পোশাক আর রং মেখে সং সেজে আনন্দ দিয়েছে কেউ কেউ। মাঠের এক পাশে দেখা গেল বানর নাচের উপস্থিতিও!




শেষ বিকেলের আয়োজন বসে ক্যাম্পাসের মিলনায়তনে। ড্যাফোডিল ইন্টারন্যাশনাল ইউনিভার্সিটির উপাচার্য ড. ইউসুফ মাহবুবুল ইসলাম উপস্থাপন করেন প্রতিষ্ঠানটির অগ্রগতি সম্পর্কে নানা তথ্য। তিনি জানান, শিগগিরই আফ্রিকার দুটি দেশ সোমালিয়া ও নাইজেরিয়ার দুটি বিশ্ববিদ্যালয় তাদের নিজেদের ক্যাম্পাসে ড্যাফোডিলের অধীনে স্নাতকোত্তর কোর্স চালু করতে যাচ্ছে। থাকবে সফটওয়্যার প্রকৌশলসহ আরও কিছু বিষয়।




প্রতিষ্ঠালগ্ন থেকে সততা, নিষ্ঠা ও আন্তরিকতা নিয়ে কাজ করায় অনুষ্ঠানে ড্যাফোডিল গ্রুপের প্রায় প্রতিটি প্রতিষ্ঠানের কর্মকর্তাদের পুরস্কৃত করা হয়। ড্যাফোডিল গ্রুপের চেয়ারম্যান মো. সবুর খান তাঁদের হাতে পুরস্কার তুলে দেন। সাংস্কৃতিক অনুষ্ঠান ও সব শেষে ফানুস ওড়ানোর মধ্য দিয়ে শেষ হয় এই আনন্দ আয়োজন।


</p><li><a href='https://www.prothomalo.com/education/article/1569444/%E0%A6%9C%E0%A7%87%E0%A6%8F%E0%A6%B8%E0%A6%B8%E0%A6%BF%E0%A6%B0-%E0%A6%AB%E0%A6%B2-%E0%A7%A8%E0%A7%AA-%E0%A6%A1%E0%A6%BF%E0%A6%B8%E0%A7%87%E0%A6%AE%E0%A7%8D%E0%A6%AC%E0%A6%B0' target='_blank' >জেএসসির ফল ২৪ ডিসেম্বর</a><br><p>[
জুনিয়র স্কুল সার্টিফটকেট (জেএসসি) এবং জুনিয়র দাখিল সার্টিফিকেট (জেডিসি) পরীক্ষার ফল ২৪ ডিসেম্বর প্রকাশ করা হবে। আজ মঙ্গলবার প্রথম আলোকে এ তথ্য...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/11/03/d49cdd2b1c1c10ccd5cd2d0f95eaecdc-5bdd3c5654cc2.jpg?jadewits_media_id=1391429"><p>

জুনিয়র স্কুল সার্টিফটকেট (জেএসসি) এবং জুনিয়র দাখিল সার্টিফিকেট (জেডিসি) পরীক্ষার ফল ২৪ ডিসেম্বর প্রকাশ করা হবে। আজ মঙ্গলবার প্রথম আলোকে এ তথ্য জানিয়েছেন ঢাকা মাধ্যমিক ও উচ্চমাধ্যমিক শিক্ষা বোর্ডের চেয়ারম্যান মু. জিয়াউল হক।




গত ১ নভেম্বর এ পরীক্ষা শুরু হয়েছিল। এবার এই দুই পরীক্ষায় সারা দেশে মোট ২৯ হাজার ৬৭৭টি শিক্ষাপ্রতিষ্ঠানের প্রায় পৌনে ২৭ লাখ পরীক্ষার্থী পরীক্ষায় অংশ নেয়।




 


</p><li><a href='https://www.prothomalo.com/education/article/1569082/%E0%A6%AE%E0%A6%BE%E0%A6%A8%E0%A6%AC%E0%A6%BF%E0%A6%95-%E0%A6%B6%E0%A6%BF%E0%A6%95%E0%A7%8D%E0%A6%B7%E0%A6%BE%E0%A6%B2%E0%A7%9F-%E0%A6%9A%E0%A6%BE%E0%A6%87' target='_blank' >মানবিক শিক্ষালয় চাই</a><br><p>[
কথা ছিল, স্কুল–কলেজ–বিশ্ববিদ্যালয়ে মানুষ তার জীবনের সেরা সময়টা কাটাবে। অথচ সম্প্রতি দেশের বেশ কয়েকজন শিক্ষার্থী বেছে নিয়েছে আত্মহননের পথ। আমাদের...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/09/b80a63558f02bb4588623688175ad59e-5c0cb889369ab.jpg?jadewits_media_id=1400232"><p>

কথা ছিল, স্কুল–কলেজ–বিশ্ববিদ্যালয়ে মানুষ তার জীবনের সেরা সময়টা কাটাবে। অথচ সম্প্রতি দেশের বেশ কয়েকজন শিক্ষার্থী বেছে নিয়েছে আত্মহননের পথ। আমাদের শিক্ষাপ্রতিষ্ঠানগুলো কি উদার, মানবিক না হয়ে জাঁতাকল হয়ে উঠছে? লিখেছেন আনিসুল হক




রবীন্দ্রনাথ ঠাকুরের ‘তোতা-কাহিনী’তে রাজা তাঁর মন্ত্রীকে ডেকে বলেন, ‘পাখিটাকে শিক্ষা দাও।’ তোতা পাখিকে শিক্ষা দেওয়ার জন্য প্রথম একটা খাঁচা বানানো হলো। সোনার খাঁচা। তারপর চেষ্টা চলতে লাগল সেই খাঁচাটার উন্নতি সাধনের। আর খাঁচায় ‘দানা নাই, পানি নাই, কেবল রাশি রাশি পুঁথি হইতে রাশি রাশি পাতা ছিঁড়িয়া মুখের মধ্যে ঠাসা হইতেছে। গান তো বন্ধই, চিৎকার করিবার ফাঁকটুকু পর্যন্ত বোজা।’




তারপর সেই দুঃখের লাইনটা রবীন্দ্রনাথ নিরাবেগে বলে গেছেন, ‘পাখিটা মরিল।’




আমাদের শিক্ষাপ্রতিষ্ঠানগুলোকে কি আমরা তোতা-কাহিনীর খাঁচা বানাচ্ছি? আমাদের পরিবার-সমাজ, কোচিং সেন্টার, দেশ-রাষ্ট্র, মূল্যবোধ—সবটা মিলিয়ে যে ব্যবস্থাটা আমরা দাঁড় করিয়েছি, তা কি পাখি মারার খাঁচা হয়ে উঠছে না?




সম্প্রতি বেশ কজন শিক্ষার্থীর আত্মহত্যার ঘটনা আমাদের হয়তো একটা বড় ধাক্কা দিয়েছে—এই কথাগুলো বলার উপলক্ষ নতুন করে তৈরি হয়েছে।




প্রতিষ্ঠান মানে জেলখানাআজ থেকে বছর পনেরো আগে আমাদের এক লেখক বন্ধু আমাকে ধরে বসলেন। তাঁর মেয়েকে একটা স্কুল ‘বহিষ্কার’ করেছে। মেয়েটি পড়ত ক্লাস ফোরে, তার এক সহপাঠী তাকে কতগুলো ভিউকার্ড রাখতে দিয়েছে, সে তার ব্যাগে সেগুলো রেখেছে, এবং শিক্ষকের কাছে ধরা পড়েছে। ভিউকার্ডের ছবিগুলো ছিল আপত্তিকর। এই অপরাধের শাস্তি হলো ‘বহিষ্কার’। আমি স্কুলের অধ্যক্ষকে ফোন করলাম, বললাম, ‘আপা, ক্লাস ফোরের একটা বাচ্চাকে মূল্যবোধ নৈতিকতা শেখানোর জন্যই তো আপনার স্কুল, আপনি তাকে সুশিক্ষা না দিয়ে শাস্তি দিচ্ছেন কেন? এটা তো হয় না।’ অধ্যক্ষ বললেন, ‘আপনার নরমসরম ভাব দিয়ে আমি প্রতিষ্ঠান চালাতে পারব না।’ শিশুটিকে বহিষ্কার করা হয়েছিল।




প্রতিষ্ঠান কথাটা মনে হলেই আমার মিশেল ফুকোর কথা মনে পড়ে। মিশেল ফুকো বলেন, আমাদের সমাজটা হলো বিশাল কারাগার। প্রতিটা প্রতিষ্ঠান কারাগার। জেলখানায় যেমন ওয়াচ টাওয়ার থাকে, তেমনি স্কুল-কলেজ, অফিস-আদালত, হাসপাতাল, কারখানায় থাকে স্তরে স্তরে নজরদারির ব্যবস্থা। এই ব্যবস্থাকে তিনি বলেছেন, প্যান-অপটিক সমাজ।




আমাদের শিক্ষাপ্রতিষ্ঠানগুলোকে আমরা কি জেলখানা বানিয়ে ফেলছি?




আমাদের বহু স্কুল-কলেজে এখনো শারীরিক শাস্তি আছে, বেত আছে। বহু প্রতিষ্ঠানে মৌখিক শাস্তি সহ্যের সীমা ছাড়িয়ে যায়, ভব্যতার সীমাকে পায়ে দলে।




অনেক দিন আগে মোস্তফা সরয়ার ফারুকী আর আমি মিলে একটা টেলিভিশন নাটক বানিয়ে ছিলাম, ইন্টারভিউ। স্কুলের ভর্তি পরীক্ষার বিরুদ্ধে লিখেছিলাম নাটকটি। তাতে নিজে ক্যামেরার সামনে হাজির হয়ে বলেছিলাম, ‘স্কুলে বাচ্চারা শিখতে আসবে, তারা তো জজ-ব্যারিস্টার হয়ে এসে ভর্তি পরীক্ষা দেবে না। আর স্কুল হতে হবে সবার জন্য, সেখানে কালো-ফরসা, ধনী-গরিব, আইকিউ বেশি, আইকিউ কম, কথা বলতে পারে, কথা বলতে পারে না—সবার সমান সুযোগ থাকবে, কোনো ধরনের বৈষম্য করা যাবে না। ইউরোপ-আমেরিকায় এলাকা ধরে স্কুলে ভর্তি নেওয়া হয়। আমাদের দেশেও ক্লাস ওয়ানে ভর্তির জন্য অ্যাডমিশন টেস্ট-ইন্টারভিউ নেওয়া বন্ধ করতে হবে।’ সরকার অবশ্য এই নিয়ম চালু করার আদেশ দিয়েছিল।




মানবিক শিক্ষালয় চাইআমাদের প্রতিষ্ঠানগুলোকে মানবিক হতে হবে। শিক্ষকেরা হবেন বন্ধু। হায়, কোচিং-বাণিজ্যের এই যুগে এই চাওয়া অরণ্যে রোদন মাত্র। আমাদের প্রতিটা স্কুল-কলেজ-বিশ্ববিদ্যালয়ে মনোবিদ কাউন্সেলর লাগবে, যাঁরা শিক্ষার্থীদের সমস্যায় পাশে এসে দাঁড়াবেন। উন্নত বিশ্বে কাউন্সেলর ছাড়া বিশ্ববিদ্যালয় কল্পনাও করা যায় না।




শুধু পরীক্ষার ফলের ওপরে গুরুত্ব দেওয়া বন্ধ করতে হবে। প্রত্যেক শিক্ষার্থীকে খেলাধুলা, বিতর্ক, কবিতা আবৃত্তি, সাংস্কৃতিক প্রতিযোগিতায় অংশ নিতে হবে। এটা শুধু বিজয়ের জন্য নয়, পরাজয় মেনে নিতে শেখার জন্য। দুনিয়ায় চলার পথে কখনো ভালো সময় আসে, কখনো খুব খারাপ সময় আসতে পারে। খেলা বা বিতর্কের মধ্য দিয়ে আমরা যেমন জয়কে ধারণ করা শিখি, তেমনি পরাজয়কে বরণ করাও শিখি। দ্বিতীয়টা বরং বেশি মূল্যবান।




আরেকটা কথা খুব জোর দিয়ে বারবার বলছি। পরীক্ষার ফলের সঙ্গে জীবনের ফলের সম্পর্ক বেশির ভাগ ক্ষেত্রেই খুব সামান্য। হাজার বছরের শ্রেষ্ঠ বাঙালির তালিকায় যে ২০ জন আছেন, তাঁদের মধ্যে ১৮ জনেরই পরীক্ষার ফল খারাপ কিংবা তেমন ভালো নয়। বাংলাদেশের সেরা ২০ জন ধনী মানুষের তালিকা করলে দেখা যাবে, একজনও ফার্স্ট বয় নেই। বিল গেটস নিজে হার্ভার্ডের পড়া শেষ করেননি। বঙ্গবন্ধু শেখ মুজিবুর রহমানকে ঢাকা বিশ্ববিদ্যালয় থেকে বহিষ্কার করা হয়েছিল। অমর্ত্য সেন একটি প্রবন্ধ লিখেছেন, ভারতের ফার্স্ট বয়দের নিয়ে। তিনি এই ফার্স্ট বয় সংস্কৃতির ঘোরবিরোধী। তিনি বলেছেন, নোবেল পুরস্কার পাওয়ার পর ঢাকার স্কুল সেন্ট গ্রেগরি তাঁর পরীক্ষার খাতা খুঁজে বের করে হতাশ হয়েছিল। কারণ তিনি পরীক্ষায় বেশ খারাপ করেছিলেন। তিনি পরে শান্তিনিকেতনে পড়েন, সেখানকার উদার পরিবেশ তাঁকে স্বস্তি দিয়েছিল, ওই স্কুলে কোনো প্রতিযোগিতার ব্যাপার ছিল না।




প্রতিযোগিতার ইঁদুর দৌড় নয়আমাদের বিসিএস পরীক্ষার্থীর সংখ্যা ৪ লাখ। বিসিএসে পদ যখন প্রায় দুই হাজার। মানে যত ভালোভাবেই প্রস্তুতি নিক, ৩ লাখ ৯৮ হাজার পরীক্ষার্থীকে অকৃতকার্য হতেই হবে। এই সহজ অঙ্কটা আগেভাগে বুঝে নিলেই তো হয়। বিসিএসে পাস করলেও জীবনে সফল হওয়া যায়, ফেল করলেও সফল হওয়া যায়। কিন্তু সবকিছুতে এত প্রতিযোগিতা ভালো নয়। বরং আমাদের লক্ষ্য হওয়া উচিত ভালো মানুষ হওয়ার।




সে জন্য কী করতে হবে, সফল মানুষেরা প্রায় সবাই একই পরামর্শ দিয়ে আসছেন।




১. যা ভালো লাগে, তা করো। ২. নিজের কাজকে উপভোগ করো। ৩. চেষ্টা করো, পরিশ্রম করো। ৪. প্রচুর বই পড়ো। ৫. সংস্কৃতির চর্চা করো। ৬. খেলাধুলা করো। ৭. নৈতিকতার চর্চা করো।




প্রতিটা জীবন সুন্দর। প্রতিটা জীবন মূল্যবান। কোনো জীবনই ব্যর্থ নয়। এই হাসিকান্নাভরা জীবনে এক অপূর্ব মাধুর্য আছে। জীবন প্রত্যেকের জন্যই সোনার মেডেল রেখে দিয়েছে। আমরা যে যা করছি, করব, সেটাই মূল্যবান। কাজেই ফার্স্ট হতেই হবে, মেডিকেলে চান্স পেতেই হবে, ইঞ্জিনিয়ার হতেই হবে—এই ধরনের গোঁয়ার্তুমির মানে হয় না।




চাই পারিবারিক ছায়াসন্তানের সুখে-দুঃখে তার পাশে বন্ধুর মতো থাকতে হবে। তাকে সময় দিতে হবে। তাকে মূল্যবোধ দিতে হবে। শুধু এটা কোরো না, ওটা কোরো না বললে চলবে না। সবচেয়ে বড় কথা, তার দুঃসময়ে তার লজ্জার সময়ে তার হয়ে তাকে অভয় দিতে হবে। ইন্দিরা গান্ধী বিলেতে যে প্রতিষ্ঠানে পড়তেন, তাতে কালোদের জন্য আলাদা গেট ছিল, সাদাদের জন্য আলাদা। ইন্দিরা গান্ধী একদিন সাদাদের গেট দিয়ে ঢুকেছেন বলে তাঁকে জরিমানা দিতে হয়। তা জেনে তাঁর বাবা জওহরলাল নেহরু লেখেন, তুমি রোজ সাদাদের গেট দিয়ে ঢুকবে আর রোজ জরিমানা দেবে। অভিভাবকদের বলি, সন্তান যা হতে চায়, তাই তাকে হতে দিন। আপনার অপূর্ণ চাওয়া তার ওপরে চাপাবেন না। তাকে নিজের পায়ে চলতেও দিন। তাকে নৈতিক মূল্যবোধ অবশ্যই দেবেন। ভালোমন্দ চিনতে দেবেন। আত্মমর্যাদাবোধ দেবেন। সে নিজের দায়িত্ব নিজেই নিতে পারবে।




মানবিক শিক্ষক চাইরবীন্দ্রনাথ বলেছেন, ‘ছাত্র ও শিক্ষকের মধ্যে সম্বন্ধ অত্যন্ত সত্য হওয়া দরকার...বিদ্যা যে দেবে এবং বিদ্যা যে নেবে তাদের উভয়ের মাঝখানে যে সেতু সেই সেতুটি হচ্ছে ভক্তি-স্নেহের সম্বন্ধ। সেই আত্মীয়তার সম্বন্ধ না থেকে যদি কেবল শুষ্ক কর্তব্য বা ব্যবসায়ের সম্বন্ধই থাকে তাহলে যারা পায় তারা হতভাগ্য, যারা দেয় তারাও হতভাগ্য।’ নিজেকে যেন হতভাগ্য মনে না হয়।




হাল ছেড়ো নারবীন্দ্রনাথের ‘বোঝাপড়া’ কবিতাটা পড়তে বলি সবাইকে। নিজেও পড়ি—‘মনেরে আজ কহ যে, ভালোমন্দ যাহাই আসুক সত্যেরে লও সহজে।...মরণ এলে হঠাৎ দেখি মরার চেয়ে বাঁচাই ভালো।’




এসো, লড়াই করি। বাঁচি। সমাজব্যবস্থা সুন্দর নয়। কিন্তু সুন্দর করার চেষ্টা তো সুন্দর। নদী সরলরেখার মতো সোজা নয়। তাকে সোজা করার চেষ্টা না করাই সুন্দর। আর মিশেল ফুকোর ভাবনাটা এ রকম, সমাজটা কারাগার, প্রতিষ্ঠানগুলো কারাগার; কিন্তু প্রগতিশীলের কর্তব্য হবে সেই কারাগারের বিরুদ্ধে ক্রমাগত লড়াই করে যাওয়া।




আল মাহমুদের কবিতার এই লাইনও আমার খুব প্রিয়, ‘তোমরা যখন শিখছ পড়া মানুষ হওয়ার জন্য, আমি না হয় পাখিই হব, পাখির মতো বন্য।’ আমরা না হয় পাখিই হলাম। অন্তত তাতে আমরা কিছু সুন্দর মানুষ পাব।


</p><li><a href='https://www.prothomalo.com/education/article/1569079/%E0%A6%95%E0%A7%87%E0%A6%A8-%E0%A6%AA%E0%A7%9C%E0%A6%AC-%E0%A6%85%E0%A6%B0%E0%A7%8D%E0%A6%A5%E0%A6%A8%E0%A7%80%E0%A6%A4%E0%A6%BF' target='_blank' >কেন পড়ব অর্থনীতি?</a><br><p>[
ইতিহাস, বিজ্ঞান, সাহিত্য, প্রকৌশল...কত রকম বিষয় আছে আমাদের বিশ্ববিদ্যালয়গুলোয়। কোন বিষয়ে আমি পড়ব, সিদ্ধান্ত নেওয়াই কঠিন। স্বপ্ন নিয়ের এই বিভাগে...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/09/1b8052c65282cad53fc3d1faa156f83c-5c0cb6e467754.jpg?jadewits_media_id=1400229"><p>

ইতিহাস, বিজ্ঞান, সাহিত্য, প্রকৌশল...কত রকম বিষয় আছে আমাদের বিশ্ববিদ্যালয়গুলোয়। কোন বিষয়ে আমি পড়ব, সিদ্ধান্ত নেওয়াই কঠিন। স্বপ্ন নিয়ের এই বিভাগে আমরা একেকটি বিষয়ের সঙ্গে পরিচয় করিয়ে দিই। আজ অর্থনীতি সম্পর্কে বলেছেন নর্থ সাউথ ইউনিভার্সিটির অর্থনীতি বিভাগের জ্যেষ্ঠ প্রভাষক পারিসা শাকুর।




কী পড়ানো হয়?




আমাদের জীবনে অর্থনীতির ব্যবহার আছে প্রায় সব ক্ষেত্রে। বিষয়টি একজন শিক্ষার্থীকে যুক্তিসংগত সিদ্ধান্ত নিতে সাহায্য করে। অর্থনীতি–বিষয়ক জ্ঞান প্রয়োগ করে যেকোনো সিদ্ধান্ত আরও ভালোভাবে নেওয়া যায়। পড়ালেখাটা শুধুই সংখ্যা, লেখচিত্র, হিসাব–নিকাশের মধ্যে সীমাবদ্ধ নয়। অর্থনৈতিক জ্ঞান কাজে লাগিয়ে কীভাবে মানুষের জীবনযাপনকে আরও উন্নত করা যায়, সেটাই আমরা শেখাতে চেষ্টা করি। অর্থনীতি হলো ভিত্তি; আর বিপণন, ব্যবস্থাপনা, আর্থিক সংস্থানের মতো বিষয়গুলো হলো এর শাখা-প্রশাখা। অর্থনীতি ঠিকঠাক বুঝতে পারলে এসব বিষয় বোঝা সহজ হয়ে যায়।




কোনো একটি দেশের অর্থনীতি কীভাবে কাজ করে ও করা উচিত, অন্যান্য দেশের সঙ্গে তুলনা করে আমাদের দেশের অর্থনৈতিক খাতে কী ধরনের পরিবর্তন আনা যায়, স্বতন্ত্র প্রতিষ্ঠানগুলো দক্ষতার সঙ্গে কীভাবে পরিচালনা করা যায়, কীভাবে কম খরচে বেশি মুনাফা লাভ করা যায়—এ সম্পর্কে অর্থনীতির ছাত্রছাত্রীরা ধারণা পান। এ ছাড়া ব্যক্তিগতভাবে সীমিত উৎস দিয়ে নিজেদের ঘরোয়া বাজেট, খরচ ও আয়কে কীভাবে আরও উন্নত করা যায়, তাও জানা যায় অর্থনীতি পড়ে।




ভবিষ্যৎ কী?




বিশ্বে মৌলিক বিষয়গুলোর যেমন চাহিদা রয়েছে, অর্থনীতির চাহিদাটাও ঠিক সে রকমই। বর্তমানে বিশ্ব কৃত্রিম বুদ্ধিমত্তার দিকে এগোচ্ছে। একটা সময় আসবে যখন খুব কমসংখ্যক ক্ষেত্রেই মানবিক বুদ্ধিমত্তার প্রয়োজন হবে। রোবট কোনো একটি বিষয় তার মধ্যে ধারণ করে নিলে, পরবর্তীকালে তা কাজে লাগিয়েই সিদ্ধান্ত নিতে পারবে। সে সময় অনেক কিছুরই প্রয়োজন না থাকলেও একটি মৌলিক বিষয় হিসেবে অর্থনীতির চাহিদা থেকেই যাবে।




ধরুন, বিশ্বের সবচেয়ে অনুন্নত দেশে যদি কমপক্ষে একটি বিশ্ববিদ্যালয়ও থাকে, তবে সেখানে অর্থনীতি বিভাগটি অবশ্যই থাকবে। অতএব অর্থনীতিতে পড়লে কাজের সুযোগ নিয়ে আপনাকে ভাবতে হবে না। স্নাতক পর্যায়ে অর্থনীতিতে পড়ে পরবর্তীকালে স্নাতকোত্তর ও পিএইচডি করার সময় বিশেষায়িত দিকে যাওয়াই ভালো। কারণ এখন প্রায় সব বিষয়ই বিশেষায়িত হয়ে যাচ্ছে। তাই সেসব বিশেষায়ণ সম্পর্কে জানা না থাকলে পরবর্তীকালে সমস্যার সম্মুখীন হতে হবে। আমি যেমন স্নাতকে অর্থনীতি নিয়ে পড়লেও স্নাতকোত্তরে লন্ডন স্কুল অব ইকোনমিকস থেকে ‘ইকোনমিকস অ্যান্ড সোশ্যাল পলিসি’ নিয়ে পড়েছি। যেটা অর্থনীতির বিশেষ ও স্বতন্ত্র একটি ক্ষেত্র। এ রকম আরও অনেক ক্ষেত্র রয়েছে, যেমন—অ্যাপ্লাইড ইকোনমিকস, ইন্ডাস্ট্রিয়াল ইকোনমিকস, লেবার ইকোনমিকস ইত্যাদি।




ক্যারিয়ার কোথায়?




অর্থনীতি পড়ে কেউ যদি শিক্ষকতা করতে চান, তাহলে পিএইচডি করে নেওয়া ভালো। এ ছাড়া শিক্ষকতার পাশাপাশি গবেষণা করা যায়। সেটা একক গবেষণা হতে পারে, বা কোনো প্রতিষ্ঠানের হয়ে গবেষণা প্রবন্ধ প্রকাশ করা যেতে পারে। আমাদের দেশে বিভিন্ন জাতীয় ও আন্তর্জাতিক গবেষণা সংস্থা আছে, যেমন: পিআরআই, সিপিডি (সেন্টার ফর পলিসি ডায়ালগ), পলিসি রিসার্চ ইনস্টিটিউট ইত্যাদি। এ ছাড়া বহুজাতিক বিভিন্ন প্রতিষ্ঠানে যাঁরা অর্থনৈতিক উন্নয়ন নিয়ে কাজ করেন, যেমন: এডিবি (এশিয়ান ডেভেলপমেন্ট ব্যাংক), ইন্টারন্যাশনাল ফুড পলিসি রিসার্চ ইনস্টিটিউট ইত্যাদি। এসব প্রতিষ্ঠানেও একজন অর্থনীতিতে পড়ুয়া ছাত্রছাত্রীর কাজের সুযোগ রয়েছে। বিশ্বের যেকোনো জায়গায় যেকোনো ধরনের আর্থিক প্রতিষ্ঠানে অর্থনীতির ছাত্রছাত্রীরা কাজের ক্ষেত্র খুঁজে পাবে।




কারা পড়বে?




অর্থনীতিতে পড়ার আগে প্রস্তুতির জন্য সব বিষয়েই যে ভালো দখল থাকতে হবে, তা কিন্তু নয়। আমি যখন পড়েছি, তখন সবচেয়ে বেশি কাজে লেগেছে গণিত ও ইংরেজির জ্ঞান। যেহেতু অর্থনীতির ভালো বইগুলো প্রায় সবই ইংরেজিতে লেখা, তাই ইংরেজিতে দখল থাকলে বিষয়গুলো সহজে রপ্ত করা যায়। আর যেহেতু অর্থনীতিতে পরিসংখ্যান ও অঙ্কের অনেক ব্যবহার রয়েছে তাই অঙ্কের ভিতটাও শক্ত থাকা দরকার। খুব যে ভালো হতে হবে তা-ও নয়। কিন্তু অঙ্ককে ভয় পেলে অর্থনীতি বিষয়টা বেছে না নেওয়াই ভালো।




 


</p><li><a href='https://www.prothomalo.com/education/article/1569076/%E0%A6%B8%E0%A6%AA%E0%A7%8D%E0%A6%A4%E0%A6%BE%E0%A6%B9%E0%A7%87%E0%A6%B0-%E0%A6%B8%E0%A6%BE%E0%A6%A7%E0%A6%BE%E0%A6%B0%E0%A6%A3-%E0%A6%9C%E0%A7%8D%E0%A6%9E%E0%A6%BE%E0%A6%A8' target='_blank' >সপ্তাহের সাধারণ জ্ঞান</a><br><p>[
বিভিন্ন বিশ্ববিদ্যালয়ের ভর্তি কিংবা চাকরির ক্ষেত্রে আমাদের সাধারণ জ্ঞানের পরীক্ষা দিতে হয়। এই বিভাগে থাকছে গত ৭ দিনের পত্রিকায় ছাপা হওয়া কিছু তথ্য।...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/09/3da9f254bc0bebfc0e8ca7faf4883932-5c0cb4977ea57.jpg?jadewits_media_id=1400227"><p>

বিভিন্ন বিশ্ববিদ্যালয়ের ভর্তি কিংবা চাকরির ক্ষেত্রে আমাদের সাধারণ জ্ঞানের পরীক্ষা দিতে হয়। এই বিভাগে থাকছে গত ৭ দিনের পত্রিকায় ছাপা হওয়া কিছু তথ্য।




মালয়েশিয়ায় সেকেন্ড হোম বা দ্বিতীয় নিবাস প্রকল্পের আওতায় বাড়ি কেনার তালিকায় বাংলাদেশিরা কততম?




তৃতীয় (চীন ও যুক্তরাজ্য যথাক্রমে প্রথম ও দ্বিতীয়)।




কোনটি আবাসন ব্যবসায়ীদের সংগঠন?




রিহ্যাব (রিয়েল এস্টেট অ্যান্ড হাউজিং অ্যাসোসিয়েশন অব বাংলাদেশ)।




বাংলাদেশি পোশাকের ইউরোপীয় ক্রেতাদের জোটের নাম কী?




অ্যাকর্ড।




সম্প্রতি জি-২০ সম্মেলন কোন দেশে অনুষ্ঠিত হয়?




আর্জেন্টিনায় (বুয়েনস এইরেসে)।




সম্প্রতি ব্রাজিলে আবিষ্কৃত ‘সুপার কলোনি’ মূলত কী?




উইপোকার ঢিবি।




বাংলাদেশের আকিজ গ্রুপের তামাক ব্যবসা বিদেশি কোন কোম্পানিটি কিনে নিয়েছে?




জাপান টোব্যাকো ইন্টারন্যাশনাল (জেটিআই)।




তৈরি পোশাকশিল্পের মালিকদের সংগঠনের নাম কী?




বিজিএমইএ (বাংলাদেশ গার্মেন্ট ম্যানুফেকচার্স অ্যান্ড এক্সপোর্টার্স অ্যাসোসিয়েশন)।




বিশ্বব্যাংকের সহজে ব্যবসা সূচক অথবা ইজ অব ডুয়িং বিজনেসে উন্নতির জন্য সংস্কারকাজ তদারকিতে গঠিত কমিটিটির নাম কী?




স্টিয়ারিং কমিটি।




কখন থেকে এবং কিসের ভিত্তিতে বিশ্বজুড়ে এক কেজির পরিমাণ নির্ধারিত হয়ে আসছে?




১৮৮৯ সাল থেকে ‘ল্যঁ গ্রঁদ কে’ নামক ধাতব সংকরের ভিত্তিতে।




জি-২০ ভুক্ত দেশগুলো পৃথিবীর মোট দেশজ উৎপাদনের কত অংশের উৎস?




শতকরা ৮০ ভাগ বা ৫ ভাগের ৪ ভাগের উৎস।




বীর প্রতীক তারামন বিবি কোন সেক্টরে যুদ্ধ করেন?




১১ নম্বর সেক্টরে।




বীর প্রতীক তারামন বিবির জন্মস্থান কোথায়?




কুড়িগ্রামের রাজীবপুর উপজেলার শংকর মাধবপুর গ্রামে।




আন্তর্জাতিক ঋণমান নির্ণয়কারী সংস্থার নাম কী?




মুডি’স।




ভোলায় বিসিক শিল্পনগর কবে প্রতিষ্ঠা করা হয়?




১৯৯২ সালে।




সম্প্রতি অর্থ ও বাণিজ্যবিষয়ক ম্যাগাজিন গ্লোবাল ফাইন্যান্স–এর দেওয়া বাংলাদেশের সেরা ডিজিটাল ব্যাংকের পুরস্কার পেয়েছে কোন ব্যাংক?




সিটি ব্যাংক।




ফাদার মারিনো রিগান কোন দেশের নাগরিক ছিলেন?




ইতালির।




মুক্তিযুদ্ধে অবদানের জন্য ফাদার মারিনো রিগানকে কবে বাংলাদেশের নাগরিকত্ব দেওয়া হয়?




২০০৮ সালে।




ফাদার মারিনো রিগানকে কোন সম্মাননাটি দেওয়া হয়?




মুক্তিযুদ্ধ মৈত্রী সম্মাননা।




যুক্তরাষ্ট্রের সাবেক প্রেসিডেন্ট জর্জ হারবার্ট ওয়াকার বুশ (সিনিয়র জর্জ বুশ) ইরাকিদের কাছে কী নামে পরিচিত?




মিস্টার এমবার্গো।




কোন দুটি দেশের মধ্যে ব্যাপক বাণিজ্যযুদ্ধ চলছে?




যুক্তরাষ্ট্র ও চীন।




বাংলাদেশ নিজেদের কততম টেস্টে এসে উইন্ডিজ দলের বিপক্ষে প্রথমবারের মতো ইনিংস ব্যবধানে জেতে?




১১২তম।




রপ্তানিমুখী তৈরি পোশাক কারখানার কর্মপরিবেশ উন্নয়নে কর্মরত উত্তর আমেরিকার ক্রেতাদের জোটের নাম কী?




অ্যালায়েন্স ফর বাংলাদেশ ওয়ার্কার সেফটি।




বিশ্ব জলবায়ু পরিবর্তনের ক্ষতিকর প্রভাব মোকাবিলায় এ খাতের বৈশ্বিক কর্মসূচি পরিচালনায় কত ডলার সহায়তার প্রতিশ্রুতি দিয়েছে বিশ্বব্যাংক?




২০ হাজার কোটি মার্কিন ডলার।




কোন দেশ থেকে ব্যালন ডি’অর পুরস্কারটি দেওয়া হয়?




ফ্রান্স।




২০১৮ সালে ফোর্বস সাময়িকীর করা বিশ্বের প্রভাবশালী ১০০ নারীর তালিকায় প্রধানমন্ত্রী শেখ হাসিনার অবস্থান কত তম?




২৬তম।




গ্রন্থনা: মাহবুব আলম


</p><li><a href='https://www.prothomalo.com/education/article/1569065/%E0%A6%AC%E0%A7%9C-%E0%A6%95%E0%A7%8D%E0%A6%AF%E0%A6%BE%E0%A6%AE%E0%A7%8D%E0%A6%AA%E0%A6%BE%E0%A6%B8-%E0%A6%AE%E0%A6%A8%E0%A6%93-%E0%A6%AC%E0%A7%9C-%E0%A6%95%E0%A6%B0%E0%A7%87-%E0%A6%A6%E0%A7%87%E0%A7%9F' target='_blank' >বড় ক্যাম্পাস মনও বড় করে দেয়</a><br><p>[
এ বছর ফেব্রুয়ারি মাসে ঢাকার মাদানি অ্যাভিনিউয়ের নিজস্ব ক্যাম্পাসে স্থানান্তরিত হয়েছে ইউনাইটেড ইন্টারন্যাশনাল ইউনিভার্সিটি (ইউআইইউ)। নতুন ক্যাম্পাস...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/09/90f11f9cb9485bb3442a1f556600deb0-5c0ca6c99789b.jpg?jadewits_media_id=1400211"><p>

এ বছর ফেব্রুয়ারি মাসে ঢাকার মাদানি অ্যাভিনিউয়ের নিজস্ব ক্যাম্পাসে স্থানান্তরিত হয়েছে ইউনাইটেড ইন্টারন্যাশনাল ইউনিভার্সিটি (ইউআইইউ)। নতুন ক্যাম্পাস নিয়ে শিক্ষার্থীরা বেশ উচ্ছ্বসিত। এ প্রসঙ্গে কথা বলেছেন বিশ্ববিদ্যালয়ের উপাচার্য চৌধুরী মোফিজুর রহমান




নতুন ক্যাম্পাসে আসার পর থেকে কি শিক্ষার্থীদের মধ্যে নতুন উদ্যম চোখে পড়ছে?




আমাদের যখন বলা হলো, ২০১৭ সালের ডিসেম্বর মাসের মধ্যে নতুন ক্যাম্পাসে না এলে আমাদের ভর্তি বন্ধ করে দেওয়া হবে, তখনো ক্যাম্পাসটা তৈরি ছিল না। তবু আমরা চ্যালেঞ্জটা নিয়েছি। শুরুর দিকে যখন এসেছি তখন ধুলাবালুর মধ্যে ছাত্রছাত্রীরা খুব কষ্ট করেছে। কিন্তু মেনে নিয়েছে। সে জন্য ওদের ধন্যবাদ দিতেই হয়। আমরা ওদের বলেছি, প্রতিদিন তোমরা আসবে, দেখবে নতুন ইউআইইউ। এখন ক্যাম্পাসটা ছাত্রছাত্রীরা খুব পছন্দ করে। গর্ব করে। সামনে এত বড় মাঠ, ছেলেমেয়েরা আনন্দ পায়। বড় ক্যাম্পাস শিক্ষার্থীদের মনটাও বড় করে দেয়।




এখানে যেসব ল্যাব আছে, তা কি শিক্ষার্থীদের জন্য যথেষ্ট? আর কী কী করার পরিকল্পনা আছে?




এখন ১২টা কম্পিউটার ল্যাব আছে, কিন্তু আমাদের আরও দরকার। আগামী মাসেই আশা করি আরও ৪টা ল্যাব শুরু করতে পারব। আমাদের এখানে মাত্র ৬টা প্রোগ্রাম পড়ানো হয়। নতুন ক্যাম্পাসে ৬টা তলা চালু হয়েছে, ওপরে আরও ৬ তলার কাজ চলছে। যেহেতু সুযোগ আছে, আমরা আরও প্রোগ্রাম চালু করতে চাই। তবে এখন আমাদের প্রথম পরিকল্পনা হলো, আমরা একটা হোস্টেল চালু করার চেষ্টা করছি। শিক্ষার্থীদের জন্য বাসের ব্যবস্থা আছে, তারা বাসে করে আসতে পারে। কিন্তু যানজট ঠেলে এসে ওরা ক্লান্ত হয়ে যায়। আমরা চাই ছেলেমেয়েরা ক্যাম্পাসের কাছেই থাকুক। পড়াশোনায় আরও সময় দেওয়ার সুযোগ পাক।




আপনার কী মনে হয়, আমাদের দেশের শিক্ষার্থীদের ঘাটতির জায়গাটা কোথায়? কোথায় আমরা আরও উন্নতি করতে পারি?




ছোটবেলা থেকেই শিক্ষার্থীদের একটু অন্যভাবে গড়ে তুলতে হবে। একটা হলো, সমস্যা সমাধানের দক্ষতা। আমরা সব করে দিই আর ছাত্ররা মুখস্থ করে। করে দিলে হবে না, ওদের করতে দিতে হবে। আমি দেখেছি শিক্ষার্থীদের আত্মবিশ্বাসের খুব অভাব। যেমন ১২ বছর পড়েও আমরা ভালো ইংরেজি বলতে পারি না। একটা সমস্যাকে গণিতের ভাষায় সাজাতে পারি না। পাঠ্যক্রম কিন্তু খারাপ না। মাধ্যমিক, উচ্চমাধ্যমিকের পাঠ্যক্রম যথেষ্ট ভালো। কিন্তু শেখানোর পদ্ধতিটার মধ্যে গরল আছে।




সাক্ষাৎকার: মো. সাইফুল্লাহ


</p><li><a href='https://www.prothomalo.com/education/article/1569062/%E0%A6%B9%E0%A6%BE%E0%A6%B8%E0%A7%8D%E0%A6%AF%E0%A6%B0%E0%A6%B8%E0%A7%87%E0%A6%B0-%E0%A6%AE%E0%A6%BE%E0%A6%A7%E0%A7%8D%E0%A6%AF%E0%A6%AE%E0%A7%87-%E0%A6%85%E0%A7%8D%E0%A6%AF%E0%A6%BE%E0%A6%A8%E0%A7%8D%E0%A6%9F%E0%A6%BF%E0%A6%AC%E0%A6%BE%E0%A7%9F%E0%A7%8B%E0%A6%9F%E0%A6%BF%E0%A6%95-%E0%A6%B8%E0%A6%9A%E0%A7%87%E0%A6%A4%E0%A6%A8%E0%A6%A4%E0%A6%BE' target='_blank' >হাস্যরসের মাধ্যমে অ্যান্টিবায়োটিক সচেতনতা</a><br><p>[
চিকিৎসাবিজ্ঞানীরা আশঙ্কা করছেন, এমন একটা সময় আসবে, যখন সাধারণ ঠান্ডা, কাশি, জখম সারানোর মতো অ্যান্টিবায়োটিক আর পাওয়া যাবে না। কারণ, ওষুধগুলো...
]</p><br>
<img src="https://paloimages.prothom-alo.com/contents/cache/images/400x225x1/uploads/media/2018/12/09/402c6c87f8cb4f8c48e56fe960cb8e78-5c0ca47998539.jpg?jadewits_media_id=1400207"><p>

চিকিৎসাবিজ্ঞানীরা আশঙ্কা করছেন, এমন একটা সময় আসবে, যখন সাধারণ ঠান্ডা, কাশি, জখম সারানোর মতো অ্যান্টিবায়োটিক আর পাওয়া যাবে না। কারণ, ওষুধগুলো মানুষের শরীরের ভেতর কাজ করার ক্ষমতা হারিয়ে ফেলবে। এই সমস্যাকে বলা হচ্ছে অ্যান্টিবায়োটিক রেজিসট্যান্ট। এ সম্পর্কে মানুষকে অবগত করতে গত নভেম্বরের মাঝামাঝি সময়ে অনুষ্ঠিত হলো ‘বিশ্ব অ্যান্টিবায়োটিক সচেতনতা সপ্তাহ ২০১৮ ’। মিম (হাস্যরসাত্মক ছবি, ভিডিও বা কার্টুনের মাধ্যমে কোনো একটি বিষয় উপস্থাপন) প্রতিযোগিতা ও প্রদর্শনীর মাধ্যমে গত ১৬ নভেম্বর দিবসটি পালন করে মেডিকেলের শিক্ষার্থীদের নিয়ে গড়া সংগঠন—বাংলাদেশ মেডিকেল স্টুডেন্টস অ্যাসোসিয়েশন। সারা দেশের বিভিন্ন প্রান্ত থেকে মেডিকেল কলেজপড়ুয়া শিক্ষার্থীরা তাঁদের তৈরি মিমগুলো পাঠিয়েছেন। প্রয়োজন ছাড়াই ওষুধ খাওয়া, ওষুধের ডোজ সম্পন্ন না করা কিংবা অনিয়ন্ত্রিত ওষুধ সেবনের মাধ্যমে কী কী সমস্যা হতে পারে, হাস্যরসের মাধ্যমে সহজভাবে তা সাধারণ মানুষের কাছে বোধগম্য করে তোলার চেষ্টা ছিল এসব শিল্পকর্মে। জমা পড়া মিমগুলোর মধ্যে ৪০টি মিম প্রদর্শনীর জন্য নির্বাচিত হয়। অনুষ্ঠান শেষে সেরা তিন মিম নির্মাতার হাতে পুরস্কার তুলে দেওয়া হয়।




 


</p></ol>
    </body>
</html>     

